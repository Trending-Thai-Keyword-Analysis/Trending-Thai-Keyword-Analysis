title,summary,link,published
แนวร่วม มธ.จัดนิทรรศการงานศิลปะ 'หนึ่งปี…จากความจริงสู่ความหวัง',"Submitted on Sun, 2021-09-26 18:48กลุ่มแนวร่วมธรรมศาสตร์และการชุมนุม จัดนิทรรศการงานศิลปะ 'หนึ่งปี…จากความจริงสู่ความหวัง' ขึง 'อุโมงค์ผ้าดำ' กลางลานหอศิลป์ คนต่อคิวชมรูปแขวนคณะรัฐประหาร-ม็อบ-คฝ. ภาพล้อการเมือง

26 ก.ย. 2564 มติชนออนไลน์ รายงานว่าที่ลานหน้าหอศิลปวัฒนธรรมแห่งกรุงเทพมหานคร แยกปทุมวัน กลุ่มแนวร่วมธรรมศาสตร์และการชุมนุม จัดนิทรรศการงานศิลปะ ‘หนึ่งปี…จากความจริงสู่ความหวัง’
บรรยากาศเมื่อเวลา 15.30 น. ประชาชนทยอยเดินทางเข้าร่วมชมงานซึ่งเป็นการรวมภาพถ่ายการต่อสู้ของประชาชนในช่วงปีที่ผ่านมา นอกจากนี้ ยังมีกิจกรรม “ร่วมวาดความหวังของประชาชน” วาด/เขียน ประเทศไทยในความหวัง
กลุ่มศิลปินเพลงเพื่อราษฎร นำโดยนายโชคดี โชคร่มพฤกษ์ หรืออาเล็ก ได้ขับร้องเพลงและเล่นดนตรีสร้างบรรยากาศ บริเวณสกายวอล์ก หน้าหอศิลป์กรุงเทพฯ
เวลา 15.54 น. มีการเปิดขายเสื้อจากกลุ่มแนวร่วมธรรมศาสตร์และการชุมนุม ซึ่งผู้ที่ซื้อเสื้อสามารถออกแบบลายบนเสื้อเองได้ โดยนางสาวปนัสยา สิทธิจิรวัฒนกุล หรือ รุ้ง ได้ทำการออกแบบเสื้อเขียนว่า ‘ปนัสยา’
นอกจากนี้มีการจัดพิมพ์เอกสารการปราศรัยในปีที่ผ่านมาแจกจ่ายโดยเปิดให้บริจาคเริ่มต้นเล่มละ 1 บาท
ทั้งนี้ตำรวจในเครื่องแบบประจำตามจุดต่างๆบนสกายวอล์กเพื่อดูแลความเรียบร้อย
เมื่อเวลา 16.08 น. มติชนออนไลน์ รายงานว่าเจ้าหน้าที่ตำรวจ สน.ปทุมวัน ได้ทำการอ่านประกาศข้อกำหนด พ.ร.ก.ฉุกเฉิน และ พ.ร.บ.ควบคุมโรค ต่อนางสาวปนัสยา โดยประชาชนตะโกนโห่เป็นระยะ และกล่าวว่า ‘กลัวจังเลย’
เวลา 16.20 น. ประชาชนทยอยมาเข้าร่วมกิจกรรมเพิ่มมากขี้น โดยภายในนิทรรศการมีกิจกรรม ‘ร่วมวาดความหวังของประชาชน’ โดยให้ประชาชนวาด/เขียน ประเทศไทยในความหวังลงบนป้ายผ้า หรือเขียนใส่กระดาษแล้วนำไปห้อยที่ต้นไม้ประดับไฟบริเวณหน้าหอศิลป์ อาทิ ‘คนเท่ากัน’ ‘ประชาธิปไตยเท่านั้น!! Democracy only!!’ ขณะที่มีการตั้งแผงขายสินค้าบริเวณลานหน้าหอศิลป์ อาทิ หนังสือเกี่ยวกับประวัติศาสตร์ของไทยและต่างประเทศ อาหารและเครื่องดื่ม นอกจากนี้ นางวรวรรณ แซ่อั้ง หรือป้าเป้า ขายเสื้อที่มีสัญลักษณ์และข้อความเกี่ยวกับประชาธิปไตย








บรรยากาศภายในนิทรรศการได้มีการแขวนภาพกิจกรรมที่กลุ่มนักกรรมทางการเมืองได้จัดขึ้นในปีที่ผ่านมา และมีภาพวาดการ์ตูนเสียดสีสังคมในบริบทต่างๆ โดยมีการแขวนภาพด้วยเชือกกับเสาเล็กบริเวณลานหน้าหอศิลป์ และติดภาพบนผนังด้านนอก อาทิ ภาพกลุ่มนักเรียนแสดงสัญลักษณ์ถือพลุสีในการชุมนุมที่ผ่านมา โดยดัดแปลงจากโปสเตอร์ภาพยนตร์เรื่อง parasite, ภาพด้านหลังพระพุทธรูปที่มีใบหน้า พล.อ.ประยุทธ์ จันทร์โอชา, ภาพล้อเลียน pictogram ของกีฬาโอลิมปิกที่ดัดแปลงมาจากการสลายการชุมนุมของเจ้าหน้าที่ คฝ. และข้อความว่า ‘Bullet in The Head’, ภาพคณะรัฐมนตรีนั่งรับประทานอาหารกันริมทะเล ในขณะที่มีประชาชนเสียชีวิตจากโควิด-19, ภาพวาดนักเรียนที่กำลังถูกการศึกษาและการเรียนออนไลน์ชุดรั้งไว้ และภาพกลุ่มเจ้าหน้าที่ คฝ. เป็นต้น 
ข่าวการเมืองแนวร่วมธรรมศาสตร์และการชุมนุมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/w760jccopfM/95183,26_09_2021
ตร.บุกค้นแคมป์ก่อสร้างดินแดงก่อน #ม็อบ24กันยา จับ 14 ราย เป็นเยาวชน 12 ราย เด็กสุด 12 ปี,"Submitted on Sun, 2021-09-26 18:31ศูนย์ทนายความเพื่อสิทธิมนุษยชนเผย ตร.บุกค้นแคมป์ก่อสร้างดินแดงก่อน #ม็อบ24กันยา จับ 14 ราย เป็นเยาวชน 12 ราย เด็กสุด 12 ปี สุดท้ายดำเนินคดี 3 ราย ฐานมีระเบิด-วางเพลิงตู้ไฟจราจร


ศูนย์ทนายความเพื่อสิทธิมนุษยชน รายงานว่าเมื่อวันที่ 24 ก.ย. 2564 จากกรณีการชุมนุม #ม็อบทะลุแก๊ส ของมวลชนอิสระ บริเวณแยกดินแดงและถนนมิตรไมตรี เพื่อเรียกร้องให้ พล.อ.ประยุทธ์ จันทร์โอชา ลาออกจากตำแหน่งนายกรัฐมนตรี พบว่าเจ้าหน้าที่ตำรวจออกจับกุมประชาชนที่แคมป์ที่พักคนงานก่อสร้าง บริเวณสามเหลี่ยมดินแดง ตั้งแต่เวลาประมาณ 15.30 น. ซึ่งการชุมนุมยังไม่ได้ก่อตัวขึ้นด้วยซ้ำไป โดยตำรวจคาดว่าแคมป์ที่พักดังกล่าวมีการกระทำผิดกฎหมาย และเกี่ยวโยงกับม็อบทะลุแก๊ส จึงได้ขอศาลออกหมายค้นและเข้าตรวจค้นในวันดังกล่าว
โดย เวลา 15.45 น. เพจเฟซบุ๊ก กะเทยแม่ลูกอ่อน ได้รายงานว่ามีเจ้าหน้าที่ตำรวจสืบสวน สน.ดินแดง บุกจับประชาชนจำนวน 14 ราย บริเวณด้านหน้าเกล้าสยามคอนโดและควบคุมตัวไปที่กองบัญชาการตำรวจปราบปรามยาเสพติด (บช.ปส.)
ภายหลังศูนย์ทนายความเพื่อสิทธิมนุษยชนได้รับรายงานว่าในผู้ถูกจับกุมทั้งหมด 14 คน ที่ถูกนำตัวไปที่ บช.ปส.นั้น แบ่งเป็นเด็กและเยาวชน 12 คน เด็กสุด 12 ปี กับประชาชนทั่วไป 2 คน สุดท้ายดำเนินคดี 3 ราย ฐานมีระเบิด-วางเพลิงตู้ไฟจราจร
อ่านข่าวนี้ฉบับเต็มในเว็บไซต์ศูนย์ทนายความเพื่อสิทธิมนุษยชน
ข่าวการเมืองสิทธิมนุษยชน#ม็อบ24กันยา#ม็อบทะลุแก๊สกระบวนการยุติธรรมศูนย์ทนายความเพื่อสิทธิมนุษยชนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/yiKaTSoiZ5w/95182,26_09_2021
ประเมินธนาคารไทยอย่างน้อย 4 แห่ง มีความพร้อมเป็นกลุ่มบริษัทเทคโนโลยีการเงิน,"Submitted on Sun, 2021-09-26 18:10อดีตกรรมการธนาคารแห่งประเทศไทยประเมินธนาคารขนาดใหญ่ของไทยอย่างน้อย 4 แห่งมีความพร้อมสามารถเดินหน้าสู่กลุ่มบริษัทเทคโนโลยีการเงิน ราคาหุ้นของกลุ่มธนาคารขนาดใหญ่ปรับตัวสูงขึ้นจากการคาดการณ์การเติบโตของผลกำไรในอนาคตในระยะปานกลางและระยะยาว ส่วนในระยะสั้นนั้น การขยายตัวของสินเชื่อและปัญหาหนี้เสียยังคงได้รับผลกระทบจากวิกฤตเศรษฐกิจ COVID-19 

26 ก.ย. 2564 รศ.ดร.อนุสรณ์ ธรรมใจ อดีตกรรมการธนาคารแห่งประเทศไทย และอดีตคณบดีคณะเศรษฐศาสตร์ ม. รังสิต กล่าวถึงอนาคตธุรกิจการเงินการธนาคารไทยจะมีการเปลี่ยนแปลงอย่างมาก จะมีการขยายพรมแดนทางธุรกิจออกไป พลวัตนี้ส่งผลบวกต่อการขยายตัวทางเศรษฐกิจและตลาดการเงิน เพิ่มบทบาทของอุตสาหกรรมการเงินการธนาคารต่อเศรษฐกิจไทยมากขึ้นกว่าเดิม อาจทำให้การผูกขาดอำนาจทางเศรษฐกิจแข็งตัวขึ้น ฉะนั้นต้องส่งเสริมให้เกิดสภาวะการแข่งขันทางเศรษฐกิจที่เป็นธรรม และ เปิดพื้นที่ให้รายเล็กรายกลางสามารถดำเนินธุรกิจต่อไปได้ สถาบันการเงินขนาดเล็ก ธุรกิจสินเชื่อเช่าซื้อขนาดเล็ก กิจการแพลตฟอร์มขนาดเล็กต้องมีการปรับตัวให้อยู่รอด หลังการปรับโครงสร้างใหม่ของธนาคารไทยพาณิชย์สู่กลุ่มบริษัทเทคโนโลยีทางการเงิน ธนาคารขนาดใหญ่ของไทยอย่างน้อยสี่แห่งมีความพร้อมสามารถเดินหน้าสู่กลุ่มบริษัทเทคโนโลยีการเงินได้เช่นเดียวกัน โดยธุรกิจการให้บริการการเงินของธนาคารแบบดั้งเดิม Traditional Banking Service จะลดบทบาทลงอย่างรวดเร็ว ธนาคารใดที่มีการลงทุนในส่วนนี้ไว้มากเกินไปจะมีภาระต้นทุนสูงกว่าคู่แข่ง ขณะที่การให้บริการการเงินและปล่อยสินเชื่อแบบดิจิทัล (Digital Financial Service) และ ธุรกิจดิจิทัลแพลตฟอร์ม การลงทุนและการบริการทางด้านเทคโนโลยีที่ใช้ประโยชน์จากฐานข้อมูลขนาดใหญ่และเทคโนโลยีบล็อกเชน จะเป็นอนาคตของกลุ่มธุรกิจการเงิน สิ่งนี้จะทำให้ราคาหุ้นของกลุ่มธนาคารขนาดใหญ่ปรับตัวสูงขึ้นจากการคาดการณ์การเติบโตของผลกำไรในอนาคตในระยะปานกลางและระยะยาว ส่วนในระยะสั้นนั้น การขยายตัวของสินเชื่อและปัญหาหนี้เสียยังคงได้รับผลกระทบจากวิกฤตการณ์เศรษฐกิจ COVID-19 
การขยับตัวของธนาคารขนาดใหญ่จะทำให้บรรดาธุรกิจบริการทางการการเงินขนาดย่อม ขนาดเล็กและขนาดกลางที่ไม่มีฐานลูกค้ากลุ่มเป้าหมายชัดเจนได้รับผลกระทบและต้องปรับตัว แม้นการขยายตัวของการร่วมทุนของกลุ่มทุนขนาดใหญ่ทำให้ภาคธุรกิจมีประสิทธิภาพสูงขึ้น เพิ่มความมั่งคั่งให้ผู้ถือหุ้น แต่อาจทำให้โครงสร้างเศรษฐกิจ มีกลุ่มธุรกิจ Too big to fail หรือใหญ่เกินกว่าที่จะปล่อยให้ล้ม มากขึ้น อันนำมาสู่ความเสี่ยงของภาระต่อเงินสาธารณะในอนาคต หรือ อาจทำให้เกิด “จริยวิบัติ” (Moral Hazard) เวลาเราพูดถึงการทำหน้าที่ของผู้บริหารระดับสูง ไม่ว่าจะเป็นกรรมการบริษัทมหาชนจดทะเบียนในตลาดหลักทรัพย์หรือฝ่ายจัดการ ต้องทำหน้าที่อย่างรับผิดชอบ (Fiduciary Duty) ซึ่งแบ่งออกเป็นสองส่วน คือ ทำหน้าที่ด้วยความซื่อสัตย์ (Duty of Loyalty) และ ทำหน้าที่ด้วยความระมัดระวังรอบคอบ (Duty of Care) ซึ่งต้องรับผิดชอบต่อผู้มีส่วนได้เสียทั้งหมด ไม่เฉพาะผู้ถือหุ้น โดยเฉพาะเมื่อต้องทำรายการระหว่างกัน จึงทำให้ “กิจการ” มีความยั่งยืนในระยะยาว 
รศ.ดร.อนุสรณ์ กล่าวอีกว่าการป้องกันไม่ให้เกิดปัญหา Too big to fail หรือ Moral Hazard ต้องอาศัย กฎระเบียบที่ทันสมัย และ การกำกับดูแลกิจการที่เหมาะสมโดยทำหน้าที่อย่างมืออาชีพ กลุ่มธุรกิจเทคโนโลยีการเงินและกลุ่มธุรกิจธนาคารมีการควบรวมจำนวนมาก ไม่ว่า จะเป็น บริษัท Square กับ บริษัท Afterpay หรือ Bill.com กับ Invoice2go หรือ U.S. Bank กับ PFM Asset Management เป็นต้น และต้องมีกฎระเบียบคอยกำกับไม่ให้มีส่วนแบ่งตลาดใหญ่มากจนมีอำนาจเหนือตลาดได้ 
การเปลี่ยนผ่านจากยุคอนาล็อกสู่ยุคดิจิทัลของภาคการเงินการธนาคาร เทคโนโลยีอนาล็อกเป็นตัวขับเคลื่อนในยุคอุตสาหกรรมการเงินการธนาคารแบบเดิม เมื่อเทคโนโลยีดิจิทัลในยุคสารสนเทศทำให้เกิดการเปลี่ยนแปลงระบบเศรษฐกิจ วิธีการทำธุรกิจ พฤติกรรมผู้บริโภค วิถีชีวิตและวัฒนธรรม เทคโนโลยีดิจิทัลทำให้สำเนาสิ่งต่างๆเกิดขึ้นมากมายและเข้าถึงได้ฟรีอย่างไม่มีที่สิ้นสุด เทคโนโลยีทำให้เกิดการเข้าถึงสินค้าและบริการมากมายได้ง่ายขึ้นในราคาที่ถูกลง ภาคธุรกิจการเงินการธนาคารจึงต้องปรับตัวครั้งใหญ่ เทคโนโลยีที่ทำให้เกิดการปล่อยสินเชื่อบุคคลสู่บุคคล ธุรกิจอื่นๆสามารถขยายมาให้บริการทางการเงินได้ ทำให้บทบาทและธุรกิจของธนาคารแบบเดิมลดลงไปในอัตราเร่ง การที่ผลกำไรของกลุ่มธุรกิจธนาคารยังดีอยู่เป็นเพราะโครงสร้างของระบบเศรษฐกิจไทย อย่างไรก็ตาม ผลกำไรของกลุ่มธนาคารไม่ได้สะท้อนมาที่ราคาหุ้นธนาคารมากนักในช่วงที่ผ่านมาจากโครงสร้างองค์กรที่เป็นอุปสรรคต่อการปลดปล่อยมูลค่าทางธุรกิจให้สะท้อนมาที่ราคาหุ้น การจัดโครงสร้างใหม่ของกลุ่มธุรกิจธนาคารและการเงินรวมทั้งการขยายพรมแดนทางธุรกิจโดยอาศัยฐานลูกค้าที่มีอยู่จะทำให้ราคาหุ้นกลุ่มธนาคารขนาดใหญ่ปรับตัวสูงขึ้น และ สร้างสภาพแวดล้อมทางธุรกิจเพื่อการควบรวมของธนาคารขนาดเล็กอีกครั้งหนึ่ง นอกจากนี้ เราจะเห็นการหลอมรวมของธุรกิจธนาคาร ธุรกิจโทรคมนาคม ธุรกิจสื่อสังคมออนไลน์ ธุรกิจค้าปลีกและเครือข่ายมากขึ้น องค์กรที่จะอยู่รอดได้จึงจำเป็นต้องมีการร่วมลงทุนกับพันธมิตรทางธุรกิจข้ามอุตสาหกรรม หรือ จำเป็นต้องทำธุรกิจแบบครบวงจรมากขึ้น ด้วยการผนวกรวม ทั้งแนวตั้งและแนวนอน (Verticle and Horizontal Integration) จะเกิดนวัตกรรมมากขึ้นในภาคธุรกิจไทยจากการลงทุนใน ธุรกิจสตาร์อัพร่วมกันของกลุ่มธุรกิจขนาดใหญ่ อย่างไรก็ตาม แม้นการผนวกรวมธุรกิจหรือกิจการทั้งแนวตั้งและแนวนอน จะทำให้ความสามารถในการแข่งขันของธุรกิจไทยต่อธุรกิจข้ามชาติระดับภูมิภาคหรือระดับโลกได้ดีขึ้น เพิ่มบทบาทและการขยายกิจการของธุรกิจขนาดใหญ่ในเศรษฐกิจภูมิภาค ประสิทธิภาพของระบบเศรษฐกิจดีขึ้น แต่อาจทำให้มิติความเป็นธรรมและการกระจายความมั่งคั่งและรายได้อ่อนแอลง และทำให้อำนาจผูกขาดในระบบเศรษฐกิจไทยเพิ่มขึ้นได้
รศ.ดร.อนุสรณ์ กล่าวทิ้งท้ายว่ามีการหลวมรวมของภาคเศรษฐกิจสำคัญและกิจการหลายอย่างเข้าด้วยกัน เช่น การหลอมรวมกิจการทางด้านโทรคมนาคม กับ เทคโนโลยีสารสนเทศ และ สื่อสารมวลชน มีการบูรณาการกันระหว่างธุรกิจสื่อสารโทรคมนาคมกับธุรกิจบริการทางการเงิน มีการทำงานแบบเครือข่ายเพิ่มขึ้นในภาคการผลิต ภาคบริการอย่างมากมายอันเป็นผลจากเทคโนโลยีที่ทำให้เกิดการเชื่อมโยงได้มากขึ้น เศรษฐกิจยุคดิจิทัลทำให้เกิดการทำงานแบบเครือข่าย เชื่อมโยงทุกอย่างเข้ากับโลกอินเตอร์เน็ตไม่ว่าจะเป็น ระบบการผลิต หุ่นยนต์ เครื่องจักรอัตโนมัติและการทำงานของมนุษย์ เครื่องจักรในโรงงานหรือเครื่องใช้ไฟฟ้า เครื่องมือสื่อสาร มือถือและอุปกรณ์คอมพิวเตอร์สามารถทำงานประสานกันแบบอย่างมีพลวัต (Dynamic) มีการสื่อสารระหว่างเครื่องจักรกับเครื่องจักร (M2M) และ เครื่องจักรกับมนุษย์ (M2H) ก่อให้เกิดแพลตฟอร์มหรือโครงสร้างพื้นฐานการทำงาน Digital Platform ได้ทุกพัฒนามากขึ้นจนกลายเป็นธุรกิจสำคัญ เมื่อเราต้องก้าวสู่ยุคใหม่ของ Digital Platform บุคลากรที่มีความสามารถทางด้าน digital ไม่ได้มีเยอะ Workforce Portfolio จะเปลี่ยนแปลงไป ต่อไปการหาคน จะเพิ่มความยากมากขึ้น ไม่ใช่คนเกิดน้อยลง แต่ความสามารถและคุณภาพของระบบการศึกษาไทยที่ผลิตคนออกมาไม่เข้ากับระบบการผลิตการบริหารในอนาคต การจ้างงานจำเป็นต้องเปลี่ยนรูปแบบไปเพื่อตอบสนองต่อการขาดแคลนแรงงานและทักษะในบางสาขา เราอาจจะไม่เจอการจ้างงานแบบตลอดชีวิตหรือ Performance Time อีกต่อไป มันจะกลายเป็นจ้างงานแบบ Co-partner หรือ Strategic partner ชีวิตที่เปลี่ยนแปลงไปทำให้เราต้องใช้ digital เข้ามาช่วย ในการขับเคลื่อนการเปลี่ยนผ่าน Transformation และเราอาจต้องเปิดเสรีตลาดแรงงานวิชาชีพชั้นสูงเพื่อให้สามารถได้ผู้เชี่ยวชาญและมีความสามารถพิเศษเข้ามาทำงานในระบบเศรษฐกิจไทย แต่ต้องพัฒนากลไกและระบบในการถ่ายเทความรู้ความสามารถรวมทั้งนวัตกรรมให้กับสถานประกอบการสัญชาติไทยเพื่อให้เศรษฐกิจไทยสามารถพึ่งพาตัวเองได้ในระยะยาว  
ข่าวเศรษฐกิจสังคมคุณภาพชีวิตอนุสรณ์ ธรรมใจธนาคารติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/PxxoXA8aW_Q/95181,26_09_2021
รอบโลกแรงงาน กันยายน 2021,"Submitted on Sun, 2021-09-26 17:28Delta Air Lines เพิ่มการจ้างงาน-ตอบรับการฟื้นตัวของการโดยสารเครื่องบิน
สายการบิน Delta Air Lines ของสหรัฐฯ ระบุว่าจะจ้างงานเพิ่ม 1,500 อัตราในตำแหน่งพนักงานต้อนรับบนเครื่องบิน แผนการเพิ่มการจ้างงานครั้งนี้สะท้อนให้เห็นว่าสายการบินคาดว่าการเดินทางโดยเครื่องบินจะฟื้นตัวขึ้นในฤดูร้อนปี 2022
ขณะนี้สายการบินหลายแห่งประสบปัญหาในการปรับตัวให้ทันกับการฟื้นตัวของการเดินทางทางอากาศ ส่วนหนึ่งเพราะเกิดปัญหาเจ้าหน้าที่ไม่เพียงพอ รายงานชิ้นนี้ระบุว่าสายการบิน Delta Air Lines และ Southwest Airlines ของสหรัฐฯต้องลดจำนวนเที่ยวบินไปเเล้ว เพราะมีจำนวนเจ้าหน้าที่ไม่เพียงพอ
ที่มา: VOA, 1/9/2021
Google เลื่อนให้พนักงานกลับเข้าออฟฟิศเป็นเดือน ม.ค. 2022
Google ประกาศเลื่อนกำหนดให้พนักงานกลับเข้าออฟฟิศในสหรัฐฯ ออกไปเป็นวันที่ 10 ม.ค. 2022 ซึ่งเป็นการประกาศเลื่อนครั้งที่ 3 เนื่องจากโรค COVID-19 สายพันธุ์เดลตายังคงแพร่ระบาด
และหลังจากวันที่ 10 ม.ค. 2022 Google จะอนุญาตให้พนักงานในสำนักงานต่างประเทศ ตัดสินใจว่าจะยุติเงื่อนไขการทำงานที่บ้านโดยสมัครใจเมื่อใด โดยมีการแจ้งล่วงหน้าอย่างน้อย 30 วัน นอกจากนี้ Google ได้ปรับนโยบายสถานที่ทำงานอย่างต่อเนื่อง ตามคำแนะนำของผู้เชี่ยวชาญด้านสุขภาพของรัฐบาลแต่ละแห่ง
ที่มา: Mashable, 1/9/2021
แรงงานไต้หวันเรียกร้องขึ้นค่าจ้างขั้นต่ำ
กลุ่มแรงงานไปรวมตัวที่หอการค้าและสภาอุตสาหกรรมของไต้หวัน ตะโกนเรียกร้องปรับเพิ่มค่าจ้างขั้นต่ำเป็นเดือนละ 26,000 เหรียญไต้หวัน กระทรวงแรงงานชี้ว่าในฐานะเป็นหน่วยงานดูแลแรงงาน คาดหวังว่าแรงงานจะได้รับการดูแลที่ดี อย่างไรก็ตาม จะต้องรอผลการตัดสินใจของคณะกรรมการพิจารณาค่าจ้างขั้นต่ำ
กระทรวงแรงงานแถลงว่าการพิจารณาค่าจ้างขั้นต่ำขึ้นอยู่กับการประชุมของคณะกรรมการฯ ซึ่งจะมีการประเมินภาวะเศรษฐกิจ ดัชนีค่าส่ง ดัชนีผู้บริโภค รายได้เฉลี่ยประชาชาติ กำลังผลิตและภาวะการจ้างงาน อัตราค่าจ้างในแต่ละสาขาอาชีพ รายได้ครัวเรือน เพื่อใช้เป็นฐานในการพิจารณากำหนดค่าจ้างขั้นต่ำ ในปีนี้ อัตราเติบโตเศรษฐกิจไต้หวันเท่ากับ 5.88% แต่เศรษฐกิจไต้หวันในเดือนพฤษภาคมได้รับผลกระทบหนักจากการระบาดของโรค COVID-19 กระทรวงแรงงานหวังว่าผลการประชุมของคณะกรรมการพิจารณาค่าจ้างจะมีข้อสรุปในทางบวก
สำหรับกำหนดเวลาการประชุมของคณะกรรมการพิจารณาค่าจ้าง อยู่ระหว่างการประสานกับฝ่ายต่างๆ เพื่อกำหนดวันที่เหมาะสม
ที่มา: Radio Taiwan International, 3/9/2021
'Cathay Pacific' เลิกจ้างกลุ่มลูกเรือที่ไม่ยอมฉีดวัคซีน COVID-19
สายการบิน Cathay Pacific ของฮ่องกง เผยแพร่แถลงการณ์ระบุว่าบริษัทตัดสินใจยุติสัญญาจ้างกับพนักงานกลุ่มหนึ่ง ซึ่งเป็นส่วนน้อยขององค์กร เนื่องจากปฏิเสธเข้ารับการฉีดวัคซีนป้องกัน COVID-19 และไม่แสดงหลักฐานยืนยันทางการแพทย์ว่ามีเหตุผลจำเป็นด้านสุขภาพทำให้ไม่สามารถเข้ารีบการฉีดวัคซีนป้องกันโรคดังกล่าวได้
ทั้งนี้ Cathay Pacific ได้ให้เวลานักบินและพนักงานต้อนรับฉีดวัคซีนป้องกัน COVID-19 ให้ครบโดส ภายในวันที่ 31 ส.ค. 2021 ปัจจุบัน Cathay Pacific มีพนักงานปฏิบัติทุกแผนกรวมกันประมาณ 13,500 คน ในฮ่องกง และอีกราว 4,300 คน ในต่างประเทศ
ที่มา: Bloomberg, 8/9/2021
'ไบเดน' เตรียมใช้มาตรการบังคับเจ้าหน้าที่รัฐทุกคนฉีดวัคซีน COVID-19
ประธานาธิบดีโจ ไบเดน เตรียมสั่งการบังคับให้เจ้าหน้าที่และผู้ทำงานให้รัฐบาลอเมริกันทุกคนรวม 2.5 ล้านคน เข้ารับการฉีดวัคซีน COVID-19 ซึ่งเป็นส่วนหนึ่งของความพยายามควบคุมการระบาด
คำสั่งใหม่นี้จะถือเป็นการลบล้างคำสั่งเดิมที่อนุญาตให้ลูกจ้างรัฐบาลอเมริกันมีสิทธิเลือกได้ว่าจะฉีดวัคซีนหรือจะเข้ารับการตรวจหาเชื้อเป็นประจำ และเป็นหนึ่งในแผน 6 ข้อ เพื่อต่อสู้กับการระบาดของโคโรนาไวรัส โดยเฉพาะสายพันธุ์เดลตา ที่ทำให้มีผู้ติดเชื้อเพิ่มขึ้นอย่างรวดเร็วในช่วงไม่กี่สัปดาห์มานี้
นอกจากการบังคับให้ลูกจ้างรัฐบาลต้องฉีดวัคซีนแล้ว คาดว่าผู้นำสหรัฐฯ จะประกาศมาตรการโน้มน้าวให้บุคคลทั่วไปฉีดวัคซีนเข็มแรก กระตุ้นให้คนที่ฉีดครบแล้วให้เข้ารับวัคซีนบูสเตอร์เข็มที่ 3 ในอีกไม่กี่สัปดาห์ข้างหน้า สนับสนุนให้เปิดโรงเรียน เพิ่มการตรวจหาเชื้อ และบังคับการสวมหน้ากากในบางสถานการณ์ รวมทั้งสนับสนุนการฟื้นฟูธุรกิจ และเพิ่มการดูแลรักษาผู้ป่วย COVID-19
ทำเนียบขาวหวังว่า หลังจากใช้มาตรการบังคับให้ลูกจ้างรัฐบาลฉีดวัคซีนแล้ว บริษัทต่าง ๆ ทั่วประเทศจะเริ่มใช้มาตรการลักษณะเดียวกัน โดยก่อนหน้านี้มีบริษัทขนาดใหญ่หลายแห่งที่เริ่มบังคับให้พนักงานต้องฉีดวัคซีนแล้วเช่นกัน
อย่างไรก็ตาม ยังไม่ชัดเจนว่า คำสั่งล่าสุดของประธานาธิบดีไบเดนจะครอบคลุมถึงผู้ที่ไม่ฉีดวัคซีนเพราะความเชื่อทางศาสนา หรือผู้ที่ได้รับการยกเว้นทางการแพทย์ด้วยหรือไม่
ปัจจุบัน มีคนอเมริกันมากกว่า 177 ล้านคนจากประชากรทั้งหมด 332 ล้านคนที่ได้รับวัคซีนครบแล้ว โดยวัคซีนโควิดที่ใช้อยู่ในสหรัฐฯ ยังไม่ผ่านการรับรองจากหน่วยงานภาครัฐให้ใช้กับเด็กอายุต่ำกว่า 12 ปี
ถึงกระนั้น ตัวเลขจำนวนผู้ติดเชื้อในสหรัฐฯ ยังคงอยู่ในระดับเฉลี่ย 150,000 คนต่อวันในช่วงไม่กี่สัปดาห์มานี้ และเสียชีวิตเฉลี่ยวันละ 1,000 คน ซึ่งส่วนใหญ่เป็นกลุ่มผู้ที่ยังไม่ได้ฉีดวัคซีนที่มีจำนวนหลายล้านคนในอเมริกา
ทั้งนี้ สถาบันกุมารแพทย์อเมริกัน รายงานว่า เด็กเล็กอายุต่ำกว่า 12 ปีที่ติดเชื้อมีจำนวนเพิ่มขึ้นเป็น 750,000 คนระหว่างวันที่ 5 ส.ค.-2 ก.ย. 2021
ที่มา: VOA, 10/9/2021
ฝรั่งเศสมอบสัญชาติให้แรงงานด่านหน้า COVID-19 ชาวต่างชาติ แล้ว 12,012 คน
รัฐมนตรีกระทรวงสัญชาติฝรั่งเศสแถลงว่าจะมอบสัญชาติความเป็นพลเมืองแดนน้ำหอมให้กับแรงงานด่านหน้าที่รวมไปถึงเจ้าหน้าที่ทางการแพทย์ เจ้าหน้าที่รักษาความปลอดภัย และเจ้าหน้าที่ความสะอาดที่ต้องเสี่ยงชีวิตต่อ COVID-19 ผ่านโครงการแปลงสัญชาติด่วน โดยแรงงานด่านหน้าที่เป็นต่างชาติสามารถสมัครโครงการแปลงสัญชาติด่วนของฝรั่งเศสได้
ทั้งนี้ข้อมูล ณ ต้นเดือน ก.ย. 2021มีผู้ให้ความสนใจทั้งหมด 16,381 คน ที่สมัครเข้าร่วมโครงการนี้นับตั้งแต่เริ่มเปิดตัว และมีจำนวน 12,012 คน ที่ได้ผ่านการพิจารณาแล้ว
ที่มา: RFI, 10/9/2021
สหราชอาณาจักรเผยตัวเลขจ้างงานเดือน ส.ค. 2021 พุ่งเหนือระดับก่อน COVID-19 ระบาด
สำนักงานสถิติแห่งชาติของสหราชอาณาจักร (ONS) รายงานว่าตัวเลขจ้างงานเดือน ส.ค. 2021 เพิ่มขึ้น 241,000 ราย ซึ่งสูงกว่าระดับก่อนการล็อกดาวน์ครั้งแรกเมื่อปี 2020 ทั้งนี้ตลาดแรงงงานของสหราชอาณาจักรฟื้นตัวอย่างต่อเนื่อง ขณะที่รัฐบาลเตรียมยุติการช่วยเหลือแรงงานที่ถูกพักงาน ซึ่งจะสิ้นสุดในวันที่ 30 ก.ย. 2021 นี้
นอกจากนี้พบว่าภาคธุรกิจมีตำแหน่งงานว่างมากกว่า 1 ล้านตำแหน่งในเดือน ส.ค. 2021 ซึ่งเป็นสถิติสูงสุดเป็นประวัติการณ์ และอัตราการว่างงานในช่วงเวลา 3 เดือนซึ่งสิ้นสุด ณ เดือน ก.ค. 2021 ลดลงเล็กน้อยสู่ระดับ 4.6%
ที่มา: Sky News, 14/9/2021
รัฐบาลเกาหลีเผย 'Samsung' จะสร้างงานให้คนรุ่นใหม่ 30,000 ตำแหน่งภายใน 3 ปี
รัฐบาลเกาหลีใต้เปิดเผยว่า Samsung Group ให้คำมั่นสัญญาว่าจะสร้างงานให้คนรุ่นใหม่ 30,000 ตำแหน่งในเกาหลีใต้ภายในระยะเวลา 3 ปี โดยขยายโครงการความรับผิดชอบต่อสังคมขององค์กร (CSR)
ทั้งนี้สำนักข่าวยอนฮับ (Yonhap) เผยข้อมูลว่าชาวเกาหลีใต้อายุระหว่าง 15-29 ปี ที่ว่างงาน ไม่ได้เรียนหนังสือหรือทำงานที่บ้าน และไม่หางานทำ เพิ่มขึ้นประมาณ 35% เมื่อเทียบเป็นรายปี โดยในเดือน พ.ค. 2021 ที่ผ่านมา มีมากกว่า 96,000 คน ที่จัดอยู่ในประเภท ‘NEET’ หรือ ‘Not in Education, Employment or Training’
ที่มา: The Korea Herald [1] [2] 14/9/2021
ฝรั่งเศสพักงานคนทำงานภาคสาธารณสุขกว่า 3 พันคน ฝ่าฝืนคำสั่งไม่ยอมฉีดวัคซีน COVID-19
รัฐบาลฝรั่งเศสเปิดเผยว่าโรงพยาบาล บ้านพักคนชรา และศูนย์สุขภาพทั่วประเทศ ได้พักงานเจ้าหน้าที่รวมกว่า 3,000 คน เนื่องจากไม่ยอมปฏิบัติตามคำสั่งบังคับฉีดวัคซีน COVID-19 ทั้งนี้คำสั่งบังคับฉีดวัคซีนบุคลากรด้านสาธารณสุขตามโรงพยาบาลและบ้านพักคนชรามีผลบังคับใช้เมื่อ 15 ก.ย. 2021
ที่มา: France24, 16/9/2021
United Airlines เผยพนักงาน 90% รับการฉีดวัคซีน COVID-19 แล้วก่อนเส้นตายของบริษัท
สายการบิน ยูไนเต็ด แอร์ไลน์ เปิดเผยว่าผู้บริหารราว 85% ของบริษัทได้รับการฉีดวัคซีน COVID-19 ครบโดสแล้ว ขณะที่ พนักงานประมาณ 90% ได้อัพโหลดหลักฐานการฉีดวัคซีนของตนเข้าสู่ระบบแล้วเช่นกัน ก่อนที่เส้นตายที่บังคับให้พนักงานต้องได้รับวัคซีนครบโดสจะมาถึงในวันที่ 27 ก.ย. 2021
United Airlines ยกระดับการจัดการกับพนักงานที่ปฏิเสธที่จะรับการฉีดวัคซีน COVID-19 และกลายมาเป็นสายการบินแรกของสหรัฐฯ ที่ประกาศออกมาเมื่อต้นเดือน ส.ค. 2021 ว่าจะบังคับให้พนักงานทุกคนต้องฉีดวัคซีน ทั้งนี้ United Airlines เคยระบุว่าพนักงานที่บริษัทยอมยกเว้นไม่ต้องฉีดวัคซีน COVID-19 เพราะเหตุผลทางศาสนา จะต้องถูกพักงานชั่วคราวโดยไม่ได้รับค่าจ้างตั้งแต่วันที่ 2 ต.ค. 2021 นี้เป็นต้นไป
พนักงานเกือบ 20,000 ราย ได้อัพโหลดหลักฐานการฉีดวัคซีนของตนเข้าระบบของบริษัท นับตั้งแต่มีการประกาศนโยบายบังคับการฉีดวัคซีนเมื่อเดือน ส.ค. 2021 โดยผู้ที่ทำการอัพโหลดเสร็จสิ้นก่อนวันที่ 20 ก.ย. 2021 จะมีสิทธิ์ได้ลาหยุดเพิ่มเป็นพิเศษอีก 1 วันโดยยังได้รับค่าจ้างด้วย
ที่มา: VOA, 17/9/2021
คนทำงานก่อสร้างในออสเตรเลียประท้วงนโยบายบังคับฉีดวัคซีน COVID-19
มีการเปิดเผยคลิปวิดีโอคนทำงานก่อสร้าหลายร้อยคนปะทะกับเจ้าหน้าที่สหภาพแรงงานของรัฐวิกตอเรีย ในออสเตรเลีย หลังทางการรัฐวิกตอเรียกำหนดให้คนทำงานก่อสร้าทุกคนต้องเข้ารับการฉีดวัคซีนป้องกัน COVID-19 โดสแรกภายในวันที่ 17 ก.ย. 2021 ผ่านมา
ที่มา: 3AW, 20/9/2021
ศาลท้องถิ่นสหรัฐฯ ตัดสินคดีตัวอย่างให้บริษัทเอกชนสามารถบังคับพนักงานฉีดวัคซีน COVID-19 ได้
ศาลแขวงโควิงตัน รัฐเคนตักกี สหรัฐฯ ได้ตัดสินให้โรงพยาบาล St. Elizabeth Healthcare สามารถกำหนดให้พนักงานของโรงพยาบาลเข้ารับการฉีดวัคซีนป้องกัน COVID-19 มิฉะนั้นอาจจะถูกเลิกจ้าง ซึ่งนับเป็นการตัดสินคดีของบริษัทเอกชนในกรณีนี้เป็นครั้งแรกในสหรัฐฯ
โดยผู้พิพากษาระบุว่าพนักงานของโรงพยาบาล St. Elizabeth Healthcare ไม่สามารถพิสูจน์ได้ว่าเสรีภาพส่วนบุคคลของพวกเขากำลังถูกละเมิดโดยข้อกำหนดของทางโรงพยาบาลที่สั่งให้พนักงานฉีดวัคซีนป้องกัน COVID-19 โดยทางโรงพยาบาลมีสิทธิ์ที่จะกำหนดเป็นเงื่อนไขของการจ้างงาน
ที่มา: Cincinnati Enquirer, 24/9/2021
สหราชอาณาจักรจะออกวีซาชั่วคราวให้กับคนขับรถบรรทุก
สหราชอาณาจักรจะอนุญาตให้คนขับรถต่างชาติถึง 5,000 คน เดินทางเข้ามาทำงานด้วยการออกวีซาเข้าประเทศแบบระยะสั้นให้ ซึ่งเป็นมาตรการที่บรรดาบริษัทขนส่งสินค้าและบริษัทค้าปลีกเรียกร้องมาเป็นเวลาหลายเดือนแล้ว แต่รัฐบาลปฎิเสธไปก่อนหน้านี้
สมาคมผู้ประกอบการขนส่งสินค้าทางถนน (RHA) ระบุว่าสหราชอาณาจักรต้องการคนขับรถบรรทุกอีก 100,000 คน เพื่อให้ได้ขนส่งสินค้าตามต้องการ การขาดแคลนคนขับรถบรรทุกมีสาเหตุส่วนหนึ่งมาจากการที่อังกฤษออกจากการเป็นสมาชิกสหภาพยุโรป (EU) และเรื่องการระบาดของ COVID-19
ที่มา: CNBC, 25/9/2021
 
 
 
รายงานพิเศษแรงงานต่างประเทศรอบโลกแรงงานติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/c3cCXTGqDJ0/95180,26_09_2021
กองทัพพม่าเดินหน้าทำโครงการขนาดใหญ่มากขึ้น ไม่ฟังเสียง ปชช. แม้ส่งผลเสียต่อสิ่งแวดล้อม,"Submitted on Sun, 2021-09-26 16:49ภาพปก : (ที่มา วิชัย จันทรวาโร)
หลังรัฐประหารพม่าเป็นต้นมา การปกครองพม่าตอนนี้เป็นระบบรวมศูนย์ เศรษฐกิจทรุดหนัก ทำให้กองทัพเตรียมเดินหน้าโครงการก่อสร้างขนาดใหญ่หลายโครงการ อาทิ เขื่อนในสาละวิน เพื่อดึงนักลงทุนต่างชาติ โดยไม่ฟังเสียงประชาชน แม้ว่าจะส่งผลเสียต่อสิ่งแวดล้อม ด้าน รมช.พลังงาน รัฐบาล NUG ชี้พม่าอาจเป็นประเทศแรกที่คนต้องอพยพเพราะวิกฤตสภาพอากาศ

(ที่มา วิชัย จันทรวาโร)
26 ก.ย. 64 ผู้สื่อข่าวได้รับรายงานวันนี้ (26 ก.ย.) เวลา 9.30-11.30 น. องค์กรเสมสิกขาลัย กลุ่มเสรีภาพแม่น้ำโขง และคณะทำงานติดตามความรับผิดชอบการลงทุนข้ามพรมแดน (ETOs Watch Coalition) ร่วมกันจัดเวทีอภิปรายในหัวข้อ ""เมียนมากับกระบวนการพัฒนาแบบย้อนกลับ : แนวโน้มโครงการพัฒนาขนาดใหญ่หลังรัฐประหารที่อาจส่งผลกระทบต่อทรัพยากรธรรมชาติและสิ่งแวดล้อม"" ซึ่งเป็นส่วนหนึ่งในงานสัปดาห์สิ่งแวดล้อมแม่โขง-อาเซียน ประจำปี 2564 (Mekong-ASEAN Environmental Week 2021 - MAEW2021) ขึ้น เพื่อวิเคราะห์ถึงผลกระทบที่เกิดจากโครงการพัฒนาขนาดใหญ่ที่ส่งผลกระทบต่อประชาชน สังคมและสิ่งแวดล้อมทั้งในอดีต ปัจจุบัน และอนาคต หลังการรัฐประหาร
วรวรรณ ศุกระฤกษ์ จากคณะทำงานติดตามความรับผิดชอบของการลงทุนข้ามพรมแดน (ETOs Watch Coalition) กล่าวเปิดด้วยสถานการณ์การรัฐประหาร และภาพรวมของปฏิกิริยาจากนักลงทุน และสถานการณ์สิ่งแวดล้อมในเมียนมาว่า ตั้งแต่เกิดรัฐประหารเมียนมาเมื่อวันที่ 1 ก.พ.ที่ผ่านมา กองทัพเมียนมาถูกประณามจากทั่วโลก นักลงทุนต่างชาติส่วนใหญ่ในเมียนมาไม่เห็นด้วย ส่งผลให้การลงทุนในเมียนมาเริ่มชะลอตัวลง เกิดความไม่แน่นอนทั้งในเมียนมา และทั่วโลก ประชาชนลุกขึ้นประท้วงอย่างแพร่หลาย มีการใช้ขบวนการอารยะขัดขืนเพื่อต่อต้านการคุมอำนาจโดยทหาร ฝ่ายต่อต้านเคลื่อนไหวและต่อต้านอย่างแพร่หลาย ทางสหประชาชาติมีการดำเนินมาตรการควบคุมผลประโยชน์ของทหาร หลายประเทศเองก็ดำเนินการคว่ำบาตรทางเศรษฐกิจต่อกองทัพเมียนมา และพวกพ้อง 
มอทุนอ่อง รัฐมนตรีช่วยว่าการกระทรวงพลังงานแห่งรัฐบาลเอกภาพแห่งชาติ (NUG) กล่าวย้ำถึงปูมหลังของการรัฐประหารในเมียนมาว่า สถานการณ์ในเมียนมาตอนนี้ไม่ได้เป็นอย่างที่เห็นจากสื่อทั้งหมด เพราะเมื่อทหารเมียนมาพยายามเปลี่ยนถ่ายอำนาจนั้น ไม่ใช่เพียงการควบคุมรัฐบาลที่มาจากการเลือกตั้ง แต่เป็นการโค่นล้มโดยระบอบประชาธิปไตยโดยสิ้นเชิง เพราะฉะนั้น ประชาชนจึงลุกขึ้นมาตอบโต้เป็นวงกว้างอย่างที่ไม่เคยเห็นมาก่อน ไม่ใช่แค่ความต้องการให้รัฐบาลเลือกตั้งกลับมา แต่ประชาชนฉีกรัฐธรรมนูญ พ.ศ. 2551 ที่ถูกเขียนขึ้นโดยกองทัพด้วย 
นับแต่มีการรัฐประหาร บรรดานักธุรกิจ ชนชั้นกลาง ไปจนถึงเยาชนที่เติบโตมากับวัฒนธรรมฮิปฮอป มีบทบาทอย่างมาก พวกเขาอยู่แถวหน้าของการปฏิวัติในครั้งนี้ไม่ได้นำโดยชนชั้นสูง แต่นำโดยประชาชนทั่วไป 
ในแง่มุมทางเศรษฐกิจนั้นมีการประกาศจากธนาคารพัฒนาเอเชีย พวกเราไม่ได้เน้นเรื่องการเติบโต เพราะยิ่ง GDP เติบโตมากเท่าไหร่ สิ่งแวดล้อมก็ยิ่งถูกทำลายมากเท่านั้น ธนาคารพัฒนาแห่งเอเชีย หรือ ADB กล่าวว่า GDP ของเมียนมาจะลดลงกว่า 18% ค่าเงินเมียนมาสูญเสียมูลค่าไปกว่า 50% และยากที่เศรษฐกิจของเมียนมาจะกลับมาฟื้นตัวได้ 
แม้ทั่วโลกจะมีการรัฐประหารเกิดขึ้นในหลายพื้นที่ แต่ผลกระทบที่เกิดขึ้นนั้นไม่มากมายและรอบด้านเท่าเมียนมาในขณะนี้ ส่วนตัวคาดว่าเศรษฐกิจเมียนมาจะล่มสลายในไม่ช้า อีกทั้งสถานการณ์โควิด-19 ระลอกสามก็ทำให้ประชาชนล้มตายเป็นจำนวนมาก 
วิธีการที่ใช้ในการปราบปรามประชาชนตอนนี้ก็รุนแรงมากจนส่งให้ภาคธุรกิจยอมรับไม่ได้ ภาคสาธารณสุขเองประชาชนไม่ใช้การรักษาจากโรงพยาบาล เพราะไม่มีหมอ แพทย์อาสาต่างๆ ที่ช่วยเหลือประชาชนในเรื่องโรคโควิด-19 ก็ถูกจับกันเป็นจำนวนมาก ประชาชนต้องดูแลกันเอง 
แม้ว่าเมียนมจะเปิดประเทศตั้งแต่ปี 2555 โดยมีมาตรการเปิดรับการลงทุนจากต่างประเทศ และมีโครงการพัฒนาต่างๆ ทางด้านเศรษฐกิจและอุตสาหกรรมเพิ่มขึ้นมาก แต่กฎหมายและกฎระเบียบที่คุ้มครองด้านสิ่งแวดล้อมก็ยังคงอ่อนแออยู่แล้ว หลังจากมีการรัฐประหารก็ยิ่งส่งผลกระทบต่อสิ่งแวดล้อมมากขึ้น รัฐบาลพยายามเน้นการสร้างโครงสร้างพื้นฐานขนาดใหญ่ เช่น เขื่อน ก่อนหน้าในรัฐบาล NLD ยังมีการเปิดให้มีการหารือกับประชาชนเกี่ยวกับโครงการขนาดใหญ่ แต่ตอนนี้ไม่มีการหารือใดๆ เกี่ยวกับโครงการที่จะส่งผลกระทบทางสิ่งแวดล้อม มีการเร่งรัดดำเนินโครงการลักษณะนี้ รัฐบาลตัดสินใจฝ่ายเดียว ทำได้ฝ่ายเดียว
รัฐธรรมนูญให้อำนาจปกครองและอำนาจศาลกับทหารอย่างมาก พอทหารรวบอำนาจได้ก็มีการแก้ไข ก้าวข้ามกฎหมายที่มีอยู่เดิม ละเลยกฎหมายที่มีการบัญญัติขึ้นในช่วงรัฐบาลประชาธิปไตย ไม่ใส่ใจความทุกข์ยากของประชาชน 

พลเอกอาวุโส มินอ่องหล่าย ผู้บัญชาการทหารสูงสุดแห่งกองทัพพม่า และผู้นำคณะรัฐประหารเมื่อวันที่ 1 ก.พ. 64
มอทุนอ่อง ให้ข้อมูลเพิ่มเติมว่าเมียนมาเป็นสมาชิกในความริเริ่มความโปร่งใสในอุตสาหกรรมสกัด (Myanmar Extractive Industries and Transparency Initiatives : MEITI) เพื่อให้ประชาชนสามารถเข้าถึงข้อมูลข่าวสารเกี่ยวกับบริษัทที่จะเข้ามาลงทุนในอุตสาหกรรมสกัดต่างๆ ได้ แต่พอมีการรัฐประหาร กระบวนการนี้ก็จบสิ้นลง รัฐประหารทิ้งขั้นตอนของ MITI ไปเลย
ในส่วนของผลกระทบทางทรัพยากรธรรมชาติและสิ่งแวดล้อมนั้น การรัฐประหารครั้งนี้ทำให้ทรัพยากรธรรมชาติทั้งแร่และป่าไม้ซึ่งอยู่ในพื้นที่ชาติพันธุ์ต่างๆ ทรัพยากรเหล่านี้อยู่ในพื้นที่เขตภูเขา เพราะฉะนั้น การยกเลิกมาตรการสิ่งแวดล้อมต่างๆ ของรัฐบาลทหารเป็นเรื่องน่าเป็นห่วงอย่างยิ่ง เพราะประชาชนไม่สามารถทราบได้เลยว่าพวกเขาจะไปดึงเอานักลทุนทั้งไทยและจีนต่างๆ เข้ามาในอุตสาหกรรมสกัดมากขึ้นหรือไม่
รัฐมนตรีช่วยพลังงานแห่งรัฐบาล NUG กล่าวว่า “การรัฐประหารทุกครั้งนั้นเกี่ยวพันกับโครงการขนาดใหญ่ทั้งสิ้น เพราะพวกเขาควบคุมสิ่งเหล่านี้ไว้ในมือ อาทิ โครงการท่อก๊าซที่ส่งก๊าซเข้ามาในประเทศไทย” การที่ทหารจะอยู่รอดได้ในอดีตในฐานะรัฐบาลจะยิ่งส่งผลกระทบต่อโครงการต่างๆ อย่างแน่นอน เช่น โครงการเขื่อนขนาดใหญ่ที่จะเกิดขึ้นบนลำน้ำหลายสาย พวกเขาต้องการเปิดเขตการค้าเสรี พยายามดึงดูดการลงทุนจากต่างชาติ โดยละเลยมาตรการ้องกันผลกระทบต่อสิ่งแวดล้อมและสังคม
“สถานการณ์ที่ไม่แน่นอนและรุนแรงนี้ทำให้นักลงทุนลังเลอย่างมาก เพราะหากว่าลงทุนไปแล้วในเรื่องของภาวะค่าเงินตกต่ำเช่นนี้ ก็จะทำให้เงินที่ได้มาไม่มีค่าเท่าเดิมอย่างที่คาดการณ์ไว้” รมช. พลังงาน แห่ง NUG คาดการณ์
นอกจากนี้ ทางมอทุนอ่องยังได้ให้ข้อมูลและความเห็นเพิ่มเติมว่าด้วยสภาพความขัดแย้ง และการปะทะทางอาวุธ โรคระบาด และความขาดแลนทั้งรายได้และอาหาร รวมถึงวิกฤตสภาพภูมิอากาศที่ย่ำแย่อย่างมากในเมียนมาขณะนี้ ในอนาคตอาจส่งผลให้ “เมียนมาเป็นประเทศแรกที่มีผู้อพยพย้ายถิ่นจากวิกฤติสภาพภูมิอากาศ” 
ด้านซอตาโป จากองค์กร KESAN กล่าวถึงสถานการณ์และความคืบหน้าของโครงการพัฒนาในพื้นที่ต่างๆ ของเมียนมาว่า ในรัฐกะเหรี่ยง กองทัพเมียนมาเข้ามาทิ้งระเบิดในหลายจุด มีการต่อสู้และใช้อาวุธต่อกองทัพชาติพันธุ์และประชาชนในพื้นที่ ส่งผลให้มีผู้พลัดถิ่นเป็นจำนวนมาก ตอนนี้มีมากกว่า 7,000-8,000 คนที่ต้องออกจากพื้นที่ไป ทหารพยายามพัฒนาเศรษฐกิจ เพราะหลังเกิดรัฐประหารไม่สามารถควบคุมเศรษฐกิจประเทศได้ เพราะประชาชนไม่ยอม เพื่อที่จะกระตุ้นเศรษฐกิจเพื่อหารายได้ เช่น มีการสร้างเขื่อนฮัตจี คงจะมีการดำเนินการต่อไป เพราะอยู่ในแผนของทั้งพม่าและนักลงทุนในจีน ไฟฟ้าที่ผลิตได้จะนำมาใช้ในประเทศ เพราะว่ารายได้ของประเทศของตอนนี้มีน้อย นักลงทุนและสถาบันการเงินพยายามที่จะหลีกเลี่ยงและหยุดให้ทุนแก่ทหาร ในพื้นที่ยังคงมีการต่อสู้อย่างมาก ในเขตนั้นมีผู้พลัดถิ่นมากกว่าแปดพันคน ทหารเข้ามาควบคุมพื้นที่ดังกล่าว ไม่มีองค์กรด้านมนุษยธรรมเข้ามาทำงาน แต่ว่ามีการแบ่งปันเรื่องอาหารหรือสาธารณูปโภคพื้นฐาน โดยหน่วยงานอาสาสมัครพยายามนำสิ่งของและความช่วยเหลือต่างๆ ไปให้ มีการสร้างถนนเข้าไปในพื้นที่ที่จะมีการสร้างเขื่อนฮัตจี โดยกองทัพเมียนมาบังคับใช้แรงงานจากผู้พลัดถิ่นเพื่อสร้างถนนสายนี้ด้วย
ในรัฐคะฉิ่น ทางเราทำงานอย่างใกล้ชิดหลังรัฐปะหาร พวกเขาต้องการใช้ทรัพยากรในที่ของตัวเอง โดยมีโครงการขนาดเล็กเพื่อขุดและร่อนแร่ ทางภาคประชาสังคมในเมียนมาพยายามติดตามโครงการพัฒนาต่างๆ แต่ก็เสี่ยงต่อการถูกโจมตีโดยทหารและกองกำลังกึ่งทหาร นี่คือสถานการณ์ที่ท้าทายอย่างมาก
ในพื้นที่รัฐฉาน มีการสร้างความร้อนในโรงงานความร้อนร่วมโดยใช้ปูนซีเมนต์ว่า โครงการดังกล่าวส่งผลกระทบด้านสุขภาพ และแหล่งน้ำในชุมชน หลังเกิดรัฐประหารองค์กรภาคประชาสังคมก็ไม่สามารถเข้าไปติดตามได้ ในพื้นที่ที่จีนเข้ามาลงทุน โครงการเหล่านี้เนื่องจากมีความสัมพันธ์เชื่อมโยงกับนักลงทุนจีน เราจึงไม่สามารถติดตามหาข้อมูลได้ เพราะเราไม่มีทรัพยากรที่เพียงพอ ในแม่น้ำสาละวิน มีแผนที่จะสร้างเขื่อนทั้งหมด 5 แห่ง โดยเขื่อนฮัตจีเป็นหนึ่งในนั้น ซึ่งโครงการนี้ได้รับการอนุมัติไปแล้ว แต่ปัจจุบันยังไม่ได้มีการดำเนินโครงการ อย่างไรก็ตาม ทางชุมชนและภาคประชาสังคมในพื้นที่พบเห็นแรงงานชาวจีนเข้ามาในพื้นที่เป็นจำนวนมาก คาดว่าเพื่อรอการดำเนินโครงการ นอกจากนี้ ในพื้นที่ดังกล่าวก็มีการสร้างสะพานขึ้นมาใหม่ด้วย โดยสะพานนี้เป็นส่วนหนึ่งของเขตเศรษฐกิจพิเศษที่เชื่อมโยงกับจีน
ทางด้านชายแดนไทยมีโครงการผันน้ำยวม ซึ่งในไทยเองก็ยังมีความขัดแย้งอยู่มาก แต่ชุมชนฝั่งรัฐกะเหรี่ยงที่ได้รับผลกระทบในพื้นที่เองก็ยังไม่มีข้อมูลที่เกี่ยวข้องกับผลกระทบที่ประชาชนจะได้รับแต่อย่างใด
ผศ.นฤมล ทับจุมพล จากสถาบันเอเชียศึกษา จุฬาลงกรณ์มหาวิทยาลัย กล่าวถึงระบบการปกครองของเมียนมาว่า ก่อนหน้านี้เมียนมาเป็นรัฐสองระบบ (hybrid regime) แต่พอยึดอำนาจ รัฐประหารรัฐบาลจากการเลือกตั้งของประชาชน เมียนมาก็ได้กลายเป็นรัฐอำนาจนิยมแบบรวมศูนย์เต็มรูปแบบ 

ผศ.นฤมล ทับจุมพล จากสถาบันเอเชียศึกษา จุฬาลงกรณ์มหาวิทยาลัย
ผศ.นฤมล เสนอให้พิจารณาถึงองค์ประกอบ 3 ประการที่ทำให้เมียนมากลายเป็นรัฐอำนาจนิยมรวมศูนย์ในขณะนี้ว่า ประการแรก คือ การบริหารเครือข่ายความไว้วางใจต่างๆ เครือข่ายต่างๆ มีผลกระทบอะไรต่อการเมืองบ้าง เราจะเห็นว่ากลุ่มเหล่านี้มีอำนาจและพื้นที่ของพวกเขา 
อันที่สอง ความเหลื่อมล้ำ พวกเขาต้องการประคับประคองความไม่เท่าเทียมไว้ ทรัพยากรธรรมชาติส่วนใหญ่แม้จะอยู่ในพื้นที่กลุ่มชาติพันธุ์เหล่านี้ แต่ก็จะมีความเหลื่อมล้ำระหว่างกลุ่มชาติพันธุ์ต่างๆ ด้วย วิธีการหารายได้ของแต่ละกลุ่มก็มีความเหลื่อมล้ำกัน 
ประการที่สาม จะเห็นว่ามีอำนาจที่รวมศูนย์อยู่ จากเดิมที่มีอยู่แล้ว แต่จากการรัฐประหารทำให้อำนาจของทหารครอบคลุมทุกอย่าง นี่ซึ่งคือปัญหาที่เป็นอุปสรรคต่างๆ ของการพัฒนาประชาธิปไตย
ย้อนกลับไปปี 2010-2021 เมียนมามีการเปลี่ยนแปลงการพัฒนาประเทศโดยเปิดรับการลงทุนจากต่างชาติ จะเห็นได้ว่ามีกระบวนการพัฒนาเมือง การขยายเครือข่ายสื่อมวลชนอย่างรวดเร็ว แต่ปัจจัยเหล่านี้ถูกควบคุมภายใต้อำนาจเดี่ยวรวมศูนย์ของกองทัพ อีกทั้งอัตราการเติบโตทางเศรษฐกิจอุตสาหกรรมสูงขึ้น เสรีภาพสื่อก็สูงขึ้น แต่แน่นอนว่าผลกระทบเชิงลบก็มีมากหลังจากมีการดำเนินโครงการขนาดใหญ่
หลังรัฐประหาร โครงการเหล่านี้ส่งผลกระทบร้ายแรงยิ่งขึ้น ตั้งแต่รัฐบาล NLD ก็มีการพูดกันเกี่ยวกับพัฒนาอุตสาหกรรมยุคใหม่ มีทั้งคนที่จะเข้ามาลงทุนโดยอาศัยโอกาสนี้ มีทั้งนักลงทุนที่เป็นทางการ และไม่เป็นทางการ ซึ่งน่าเป็นห่วงมาก 
จากความขัดแย้งที่เกิดขึ้นแม้เศรษฐกิจจะติดลบ แต่เชื่อว่าในอนาคตทหารจะพยายามหาทางฟื้นฟูเศรษฐกิจ แต่คิดว่าประชาชนและภาคประชาสังคมอาจจะหยุดยั้งการลงทุนที่เป็นทางการได้ แต่ที่น่าเป็นห่วงคือการลงทุนอย่างไม่เป็นทางการ ดังนั้น การลงทุนจากต่างชาติจึงนับว่าเป็นกระดูกสันหลังเลยในช่วงสิบปีที่ผ่านมา 
กลุ่มที่รวบอำนาจควบคุมทั้งนโยบายเศรษฐกิจและสังคมทุกทาง หลังรัฐประหารเราเห็นว่าที่ประกาศไว้ตอนแรกว่าจะเข้ามาแค่หนึ่งปีก็ขยายเป็นสองปี และมีการประกาศภาวะฉุกเฉินเรื่อย ๆ ประชาชนไมมีสิทธิใดๆ 
ฝ่ายต่อต้านถูกจับกุมจำนวนมาก ผู้นำพรรค NLD ถูกจับกุม นี่จะสร้างปัญหาให้ความขัดแย้งมีสูงขึ้น ไม่มีกระบวนการใดๆ ที่เชื่อถือได้ เพราะเมื่อมีการยืดเวลาประกาศภาวะฉุกเฉินก็ยิ่งมีการปะทะมากขึ้นเรื่อยๆ 
ในเดือน ก.ค. ที่ผ่านมา การปะทะด้วยอาวุธไม่ได้เกิดแค่ในรัฐชาติพันธุ์ แต่เกิดในภูมิภาคต่างๆ ที่เป็นของคนพม่าด้วย เช่น สะไกน์ การปะทะโดยการใช้อาวุธส่งผลกระทบต่อประชาชนโดยตรง จะเห็นได้ว่ามีผู้พลัดถิ่นจำนวนมาก จะเห็นได้ว่ามีการจัดตั้งศูนย์พักพิงหรือศูนย์อพยพทั้งในเมียนมา และชายแดนไทย และบังคลาเทศเพิ่มขึ้นมาก และจะเพิ่มขึ้นเรื่อยๆ และจะมีคนที่อพยพออกนอกประเทศอีกเป็นจำนวนมาก เพื่อหนีการประหัตประหารอันเกิดจากความรุนแรงทางอาวุธ 
“รัฐบาลไทยต้องให้ความช่วยเหลือด้านมนุษยธรรมโดยมีการจัดตั้งศูนย์พักพิงเพิ่มขึ้น เพราะจะต้องมีประชาชนจากเมียนมาหาทางหนีออกนอกประเทศอีกเป็นจำนวนมาก ซึ่งนี่เป็นสิ่งที่หลีกเลี่ยงไม่ได้” นฤมล กล่าว
ผู้อำนวยฝ่ายวิจัยจากสถาบันเอเชียศึกษาให้ความเห็นเกี่ยวกับอาเซียนว่า หากพิจารณานโยบายของไทยและอาเซียนจะเห็นว่า ไทยยังไม่มีการเปลี่ยนแปลงนโยบายในการรองรับผู้อพยพเข้ามา แต่คิดว่าในอนาคตจะต้องมีการจัดตั้งศูนย์ทางฝั่งของเมียนมา เพื่อรองรับสถานการณ์เหล่านี้
การล่มสลายของระบบสาธารณสุขในเมียนมาที่เกิดขึ้นจากการรัฐประหารและขบวนการอารยะขัดขืน การประท้วงการบริหารของทหารโดยข้าราชการและแรงงานในระบบ เท่าที่ทราบ คือมีผู้ติดเชื้อจากโควิดมากกว่าสองหมื่นคนต่อวัน 
สำหรับแรงงานเพื่อนบ้านชาวเมียนมาที่ทำงานในไทย ขณะนี้ก็ส่งเงินกลับบ้านได้ยาก เพราะระบบธนาคาร และการเงินล่ม ไม่สามารถส่งเงินในช่องทางที่เป็นทางการได้ นอกจากนั้น ระบบที่จะต้องติดต่อกับทางรัฐบาลต่างๆ เอกสารต่างๆ ก็ไม่มีบริการใดๆ ให้เลย
แม้การรัฐประหารจะผ่านมากว่า 7 เดือนแล้ว อาเซียนก็ไม่ทำอะไรที่เป็นรูปธรรมนอกจากประชุม หากพิจารณาถึงฉันทามติที่ออกมาจะเห็นว่าอาเซียนไม่สามารถบอกใครหรือฝ่ายใดให้หยุดใช้ความรุนแรงได้ การสนทนาเชิงสร้างสรรค์เองก็ไม่เกิดขึ้น ฉันทามติ 5 ข้อ กลายเป็นการผ่อนผันให้กองทัพเมียนมาให้ใช้ความรุนแรงต่อเนื่องยาวนานขึ้น และแม้อาเซียนจะมีการแต่งตั้งรัฐมนตรีต่างประเทศของบรูไน ในฐานะประธานอาเซียนให้เป็นทูตอาเซียนในกรณีเมียนมา แต่ก็ยังไม่มีความคืบหน้าในการดำเนินงานใดๆ เพื่อให้สถานการณ์ในเมียนมาดีขึ้น
“อาเซียนกล่าวว่าจะมีการให้ความช่วยเหลือด้านมนุษยธรรมต่อชาวเมียนมาผ่านศูนย์ประสานงานการให้ความช่วยเหลือด้านมนุษยธรรมของอาเซียน หรือ AHA Center เห็นบอกว่าจะมีการสนับสนุนด้านอาหาร แต่ก็ไม่เห็นมีการกระทำใดเกิดขึ้น มีแต่การช่วยเหลือที่มาจากองค์กรภาคประชาสังคม” นฤมล กล่าว 

การประชุมสุดยอดอาเซียนสมัยพิเศษ เมื่อวันที่ 24 เม.ย. 64 เพื่อคลี่คลายวิกฤตการเมืองพม่า (ที่มา กระทรวงต่างประเทศ)
 
ผศ.นฤมล คาดการณ์แนวโน้มของการพัฒนาในเมียนมาว่าโครงการพัฒนาต่างๆ หลังจากการรัฐประหารจะเป็นการหารายได้ให้กับกองทัพเมียนมามากกว่าประชาชน “บางเขื่อนบนลำน้ำสาละวินน่าเศร้ามาก เพราะมีบริษัทจากไทยเข้าไปลงทุนด้วย หลังรัฐประหารโครงการเหล่านี้จะเป็นภัยคุกคามอย่างมากต่อประชาชน เพราะไม่สามารถตรวจสอบอะไรทหารได้เลย
หลังจากนี้เราคงจะเห็นวามไม่มั่นคงในชีวิตของประชาชนมากขึ้น เราเห็นการปะทะทางอาวุธ ระบบสาธารณสุขที่ล่มสลาย และความสามารถในการเข้าถึงทรัพยากรธรรมชาติและสิทธิขั้นพื้นฐานขอองประชาชน สิ่งเหล่านี้จะสูญหายไป ความขัดแย้งระหว่างชุมชนอาจลดลง แต่ความขัดแย้งระหว่างรัฐชาติพันธุ์กับกองทัพจะยิ่งเพิ่มขึ้น เมียนมาจะกลับไปเป็นประเทศยากจนที่สุดในอาเซียน ประชาชนต้องกระเสือกระสนหาทางเอาตัวรอกด และก็คงมีการลักลอบเข้าเมืองและมีขบวนการค้ามนุษย์เกิดขึ้นแน่นอน

หมายเหตุ :  กิจกรรมเวทีอภิปราย หัวข้อ ""เมียนมากับกระบวนการพัฒนาแบบย้อนกลับ : แนวโน้มโครงการพัฒนาขนาดใหญ่หลังรัฐประหารที่อาจส่งผลกระทบต่อทรัพยากรธรรมชาติและสิ่งแวดล้อม"" เป็นส่วนหนึ่งของสัปดาห์สิ่งแวดล้อมแม่โขง-อาเซียน 2564 หัวข้อ “ออกแบบอาเซียนใหม่ เสียงประชาชนในโลกวิกฤต” ซีรีส์เสวนาและงานฉายภาพยนตร์ประเด็นสังคม-สิ่งแวดล้อมร่วมสมัยในเอเชียตะวันออกเฉียงใต้ ระหว่างวันที่ 24-30 ก.ย.นี้

ข่าวการเมืองเศรษฐกิจสิทธิมนุษยชนต่างประเทศสิ่งแวดล้อมพม่าเมียนมารัฐบาล NUGเขื่อนฮัตจีการลงทุนรัฐประหารจีนสาละวินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/V2y0gFqSpLY/95179,26_09_2021
"COVID-19: 26 ก.ย. 64 ไทยติดเชื้อเพิ่ม 14,305 ราย เสียชีวิต 125 ราย","Submitted on Sun, 2021-09-26 15:02ศบค. รายงานพบผู้ป่วยใหม่ 12,353 ราย รักษาหาย 14,305 ราย เสียชีวิต 125 ราย - อว. เปิดหลักเกณฑ์เปิดมหาวิทยาลัยทั่วประเทศ พ.ย. 2564 นี้ แบ่งเป็น 3 ระยะ

26 ก.ย. 2564 ศูนย์บริหารสถานการณ์โควิด-19 (ศบค.) รายงานสถานการณ์แพร่ระบาดของโควิด-19 ประจำวัน เบื้องต้นมีผู้ป่วยใหม่ 12,353 ราย จำแนกเป็น ผู้ป่วยจากระบบเฝ้าระวังฯ 10,809 ราย ผู้ป่วยจากการค้นหาเชิงรุก 1,000 ราย ผู้ป่วยภายในเรือนจำ/ที่ต้องขัง 532 ราย ผู้ป่วยมาจากต่างประเทศ 12 ราย ผู้ป่วยสะสม 1,532,775 ราย (ตั้งแต่ 1 เมษายน) หายป่วยกลับบ้าน 14,305 ราย หายป่วยสะสม 1,395,481 ราย (ตั้งแต่ 1 เมษายน) ผู้ป่วยกำลังรักษา 122,463 ราย เสียชีวิต 125 ราย
อว. เปิดหลักเกณฑ์เปิดมหาวิทยาลัยทั่วประเทศ พ.ย. 2564 นี้ แบ่งเป็น 3 ระยะ
เมื่อวันที่ 24 ก.ย. 2564 ผศ.ดร.ดวงฤทธิ์ เบ็ญจาธิกุล ชัยรุ่งเรือง เลขานุการรัฐมนตรีว่าการ และ โฆษกกระทรวงการอุดมศึกษา วิทยาศาสตร์ วิจัยและนวัตกรรม (อว.) กล่าวถึงแนวทางและหลักเกณฑ์การเปิดสถานที่ทำการของสถาบันอุดมศึกษา โดยเตรียมเปิดมหาวิทยาลัยทั่วประเทศในเดือน พ.ย.2564 ว่า ขณะนี้สถานการณ์การแพร่ระบาดของโรคโควิด–19 เริ่มคลี่คลายดีขึ้น รัฐบาลได้กำหนดวิธีปฏิบัติเพื่อที่จะสามารถดำเนินกิจกรรมต่าง ๆ ได้ โดยมีมาตรการดูแลที่เหมาะสม รวมถึงการใช้อาคารสถานที่ของสถาบันอุดมศึกษาเพื่อจัดการเรียนการสอน การสอบ การฝึกอบรมหรือการจัดกิจกรรมต่าง ๆ โดยให้มีการประเมินร่วมกันกับทางการแพทย์และสาธารณสุข โดยดำเนินการเป็น 3 ระยะ คือ
- ระยะที่ 1 เดือน พ.ย. 2564 อนุญาตเฉพาะคณาจารย์ บุคลากร นักวิจัย และนิสิตนักศึกษาที่เข้ามาปฏิบัติงานจัดการเรียนการสอน หรือทำกิจกรรมในพื้นที่สถาบันอุดมศึกษา
- ระยะที่ 2 เดือน ธ.ค. 2564 กำหนดจำนวนผู้ที่เข้ามาในพื้นที่สถาบันอุดมศึกษา โดยคำนึงถึงการป้องกันการติดเชื้อและภูมิคุ้มกันของผู้ปฏิบัติ เช่น มีผู้ที่ได้รับวัคซีนอย่างน้อยร้อยละ 90 ของบุคคลทั้งหมดที่เข้ามาในสถาบันอุดมศึกษา
- ระยะที่ 3 เดือน ม.ค. 2565 กำหนดจำนวนของผู้ที่ได้รับอนุญาตให้เข้ามาในพื้นที่สถาบันอุดมศึกษา โดยระยะที่ 1 กำหนดไม่เกินร้อยละ 25 ของจำนวนผู้ปฏิบัติงานในพื้นที่ในสถานการปกติ ระยะที่ 2 ไม่เกินร้อยละ 50 ของจำนวนผู้ปฏิบัติงานในพื้นที่ในสถานการปกติ และระยะที่ 3 ให้เป็นไปตามข้อกำหนดของของภาครัฐหรือพื้นที่ในขณะนั้น
อย่างไรก็ตาม ในเรื่องดังกล่าว รมว.อว.ได้ประชุมหารือร่วมกับตัวแทนอธิการบดี ทั้ง 4 ทปอ. ผ่านระบบออนไลน์แล้ว พร้อมมอบนโยบายเน้นย้ำให้ใช้มาตรการเฝ้าระวังสูงสุด โดยต้นเดือน พ.ย. 2564 สถาบันอุดมศึกษาสามารถเปิดได้ และอธิการบดีแต่ละพื้นที่สามารถพิจารณาได้ตามความเหมาะสม
เลขานุการ รมว.อว. และ โฆษก อว. กล่าวต่อว่า ส่วนการเข้ามาปฏิบัติงาน จัดการเรียนการสอน หรือทำกิจกรรมกลุ่ม ได้มีการจำแนกตามพื้นที่ควบคุมสูงสุดและเข้มงวด โดยพื้นที่ควบคุมสูงสุดและเข้มงวด ไม่เกินกลุ่มละ 25 คน พื้นที่ควบคุมสูงสุด ไม่เกินกลุ่มละ 50 คน พื้นที่ควบคุม ไม่เกินกลุ่ม 100 คน พื้นที่เฝ้าระวังสูง ไม่เกินกลุ่มละ 200 คน และพื้นที่เฝ้าระวัง ไม่เกินกลุ่มละ 500 คน
ทั้งนี้ สถาบันอุดมศึกษาสามารถกำหนดเกณฑ์เพิ่มเติมหรือลดหย่อนเกณฑ์บางอย่างได้ขึ้นอยู่กับการประเมินสถานการณ์ โดยคำนึงถึงความปลอดภัยของผู้ที่เข้ามาในพื้นที่ของสถาบันอุดมศึกษาเป็นสำคัญ
“การตัดสินใจเปิดสถาบันอุดมศึกษา อยู่ที่การเลือกช่วงเวลาที่เหมาะสมและให้มีการพัฒนารูปแบบการเรียนการสอน การเสริมประสิทธิภาพการเรียนการสอนด้วยเทคโนโลยีสร้างสรรค์ การเรียนรู้ทั้งแบบออนไซด์และออนไลน์ ส่วนการจัดการเรียนการสอนจะต้องคำนึงถึงกลุ่มเป้าหมายเป็นหลัก ปรับรูปแบบกิจกรรมมุ่งสู่วิถีชีวิตแนวใหม่” ผศ.ดร.ดวงฤทธิ์ กล่าว
ข่าวสังคมการศึกษาคุณภาพชีวิตCOVID-19สุขภาพมหาวิทยาลัยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/QrFKmMJ4ko4/95178,26_09_2021
Priceless : เสีย(ภาษี) กันไปเท่าไหร่แล้วกับคำว่า “รัฐประหาร”,"Submitted on Sun, 2021-09-26 14:29สรวุฒิ วงศ์ศรานนท์ สัมภาษณ์/ถ่ายภาพ
“มันคือการจัดการ ความเรียบร้อย ที่เขา(คสช.) รู้อยู่แล้วว่าต้องจัดการอะไรให้เรียบร้อยในระบบของเขา แต่มันไม่ใช่ความเรียบร้อยในมุมมองทางสังคมหรือประชาธิปไตยหรือความเป็นอยู่(ของประชาชน) เขาจะจัดการกับภาครัฐด้วยกันเองยังไง จะแลกเปลี่ยนกับผลประโยชน์กันอย่างไร จะลงมาจัดการกับความเป็นอยู่ของประชาชนให้คงความรู้สึกตัวชากับความรุนแรงอยู่ แต่จริงๆ แล้วมันคือการจัดการตัวเขาหรือโครงสร้างของเขามากกว่า”
สุรเจต ทองเจือ กล่าวถึงงาน Priceless(ประเมินค่าไม่ได้) ที่เขาทำขึ้นจากการรวบรวมใบเสร็จค่าใช้จ่ายของตัวเองและครอบครัวไว้กว่า 7 ปีตั้งแต่วันที่คณะรักษาความสงบแห่งชาติ (คสช.) ทำรัฐประหารเมื่อ 22 พ.ค.2557 ตัวงานไม่ได้สะท้อนเพียงภาษีที่ประชาชนต้องสูญเสียไปให้กับคณะรัฐประหารผ่านหลักฐานใบเสร็จที่เขาและครอบครัวใช้จ่ายไปทุกวันในชีวิตประจำวันที่เขารวบรวมมาเท่านั้น แต่ยิ่งไปกว่านั้นประชาชนต้องสูญเสียโอกาสในชีวิต เสรีภาพ สิทธิขั้นพื้นฐานอื่นซึ่งประเมินค่าไม่ได้ โดย คสช.ใช้ข้ออ้างในการทำรัฐประหารว่าเพื่อสร้างความสงบเรียบร้อย
แต่เขาก็เห็นว่าเป็นความสงบเรียบร้อยในรูปแบบที่ผู้ทำรัฐประหารต้องการเท่านั้น แต่สุดท้ายก็จัดการกับวุ่นวายอลหม่าน(Chaos) ภายในตัวรัฐบาลเองไม่ได้ ซึ่งเปรียบเสมือนกับงานที่เขานำมาแสดงที่ทำให้เห็นว่าแม้จะพยายามมีกรอบมีระเบียบแต่ในรายละเอียดแล้วก็มีแต่วุ่นวายอลหม่านอยู่เต็มไปหมดซึ่งก็เป็นความย้อนแย้งกับข้ออ้างในการทำรัฐประหารของ คสช.

สุรเจต ทองเจือ
“มันเป็นช่วงที่เราเดาทิศทางการเมืองไม่ออกเลย แม้กระทั่งว่าสุดท้ายความเชื่อของขั้วการเมืองไหนที่มันจะทำให้เรารุสึกว่ายังใช้ชีวิตอยู่ได้ในประเทศนี้ ขณะเดียวกันในมือผมถือใบเสร็จที่จะเอาไปจ่ายเงินค่าใช้ชีวิตประจำวันทั่วไปแต่ในใบเสร็จมันมี VAT(ภาษีมูลค่าเพิ่ม) ที่ต้องจ่ายในทุกๆ ใบ ตอนนั้นคือตัวชา เราก็มีคำถามว่าเดียว VAT พวกนี้เนี่ยมันต้องเอาไปหล่อเลี้ยงคณะรัฐประหารทันที รัฐบาลเผด็จการ แค่เลี้ยงครอบครัวใดครอบครัวหนึ่งที่ไม่ได้เกี่ยวข้องกับประชาชนเลยก็แย่พออยู่แล้ว”
สุรเจตบอกว่าหลังจากนั้นเขาก็เริ่มเก็บใบเสร็จต่างๆ ในชีวิตประจำวันเพราะเขารู้สึกว่าจะต้องสะสมอะไรบางอย่างทื่ทำให้เห็นถึงความด้อยหรือเสียเปรียบจากการต้องจ่ายภาษีในแต่ละวัน เขาสะสมมาเรื่อยๆ อยู่ 3 ปี จนมีจำนวนพอให้เอามาทำงานศิลปะได้ และเลือกที่จะวาดออกมาเป็นงานเชิงนามธรรม(Abstract) ที่ตัวเขาเองก็ไม่เคยทำออกมาก่อนแล้วใช้วัตถุดิบที่มีความเป็นรูปธรรมและดูจริงมากๆ อย่างใบเสร็จต่างๆ ที่รวบรวมมาย่อยด้วยเครื่องทำลายเอกสารและติดลงไปบนภาพวาดเพื่อแสดงความรู้สึกต่อสถานการณ์บ้านเมืองของตัวเขาออกมา

“ก็ลองดูว่าไอ้ความซ้ำซาก(Routine) ไอ้ความน่าเบื่อของยุคสมัยเนี่ย กระดาษมันออกมาในรูปทรงซ้ำซาก ความเป็นอุปกรณ์ออฟฟิศ แค่กระดาษเส้นๆ เราจัดการกับมันยังไงได้บ้างแล้วผมก็ติดทับชั้นลงไปบนงาน(วาด) พยายามทำให้มันเห็นโครงสร้าง ทำให้เห็นความซ้ำซากน่าเบื่อจำเจของมัน”
“แต่ด้วยความที่เป็นมนุษย์โครงสร้างบางอย่างที่พยายามทำให้มันสมมาตรมากๆ เสถียรมากๆ มันเป็นไปไม่ได้ มันสะท้อนโครงสร้างของภาครัฐมันมีอำนาจและความบกพร่องบางอย่างที่ทำให้เราเข้าไปอยู่ในโครงสร้างเหล่านี้ไม่ได้ หรือแม้แต่อำนาจเหนือรัฐเองที่มันครอบงำเราอยู่และอยู่เหนือโครงสร้างเหล่านี้อีกทีด้วยบริบทไทย มันคือสิ่งที่เราควบคุมไม่ได้”
สุรเจตอธิบายถึงชิ้นงานที่เอาชิ้นส่วนของใบเสร็จต่างๆ ที่ถูกย่อยสลายทำลายมาเรียงอย่างเป็นระบบระเบียบแค่ไหนแต่ส่วนที่เป็นงานวาดเชิงนามธรรมก็ยังลอดทะลุออกมาให้เห็นถึงความสับสนอลหม่านของสิ่งที่อยู่เบื้องหลัง เปรียบเสมือนสถานการณ์บ้านเมืองตอนนี้มันยังไม่เห็นว่าจะจบลงได้อย่างไร

ศิลปินอธิบายงานชิ้นที่เป็นแจกันจีนที่ข้างในติดเต็มไปด้วยชิ้นส่วนใบเสร็จว่างานชิ้นนี้ขึ้นรูปด้วยกระดาษหนังสือสังคมศาสตร์ประถมและหนังสือพิมพ์ภาษาจีนเอาที่ขายให้กับคนเชื้อสายจีนในไทยเอามาย่อยรวมกัน เขาบอกว่าแนวคิดของชิ้นนี้คือเครื่องปั้นที่ใช้ส่งเป็นเครื่องบรรณาการในสมัยก่อนหรือของขวัญที่นักธุรกิจมักจะมอบให้กันเพื่อเชื่อมความสัมพันธ์ทางธุรกิจเพื่อให้ธุรกิจราบรื่น เปรียบเสมือนที่บรรดาทุนใหญ่ในประเทศนี้ที่ทำมาค้าขายกับประชาชนในประเทศไปมอบของขวัญให้กับผู้มีอำนาจเหนือรัฐและยิ่งไปกว่านั้นของขวัญเหล่านี้ก็มาจากการใช้จ่ายของประชาชนที่ต้องจ่ายภาษีมูลค่าเพิ่มให้รัฐไปก่อนแล้วอีก
เมื่อถามสุรเจตว่างานมันสะท้อนภาพชัดเจนเรื่องการที่ต้องเสียภาษีให้กับคณะรัฐประหารไปแล้วเขารู้สึกอย่างไรเมื่อเห็นการใช้ภาษีของรัฐบาลทหารและรัฐบาลที่สืบทอดอำนาจมา เขาบอกว่าก็คงไม่มีเหตุการณ์อย่างม็อบที่แยกดินแดง และการจัดการของรัฐบาลที่ผ่านมาก็แค่ทำให้คนรู้สึกว่าต้องรอรับสิ่งที่รัฐบาลเอามาให้
“เขาก็ใช้ภาษีมาปูพรม แต่ไม่ใช่พรมที่ดีนะเอาให้แค่รู้สึกว่าพอเดินได้ แต่ว่ามันไปจนสุดทางมั้ย เป็นพรมที่คุณภาพดีมั้ย หรือว่าให้ทุกคนขึ้นมาเดินบนพรมพร้อมกันได้มั้ย สำหรับผมมันไม่ถือว่าประสบความสำเร็จอะไรเลย” สุรเจตสะท้อนความรู้สึกต่อการเสียภาษีไปให้กับรัฐบาลที่มาจากการรัฐประหาร

I don't want weapons คือคำที่แฝงอยู่ในงานที่สุรเจตบอกว่าได้ไอเดียจากดาดฟ้าเรือดำน้ำกับเก็บภาษีผ้าอนามัย
อาจจะด้วยความบังเอิญที่รัฐบาลเพิ่งปลดล็อกดาวน์ทำให้งานของสุรเจตได้มาจัดในเดือนครบ 15 ปี รัฐประหาร 19 กันยาฯ เลยได้ถามเขาว่าถ้าย้อนกลับไปเมื่อ 15 ปีที่แล้วตอนนั้นเขารู้สึกอย่างไรกับการรัฐประหารของคณะปฏิรูปการปกครองในระบอบประชาธิปไตยอันมีพระมหากษัตริย์ทรงเป็นประมุข คปค. เขามีความเสียดายแบบเดียวกันนี้หรือไม่ เขาบอกว่าตอนนั้นยังพอเห็นความหวังอยู่บ้าง
สุรเจตอธิบายว่าความรู้สึกต่างกันอย่างสิ้นเชิงกับการรัฐประหาร 2557 เขาบอกว่าอย่างน้อยขั้วทางการเมืองในตอนนั้นยังมีสมดุลกว่าตอนนี้ ยังพอมีการเมืองในสภามีการเมืองระดับท้องถิ่นให้พอเห็นผลประโยชน์หรือการอยู่รอดของตัวเองได้บ้าง
นอกจากนั้นเขายังเห็นว่ารัฐบาลหลังเลือกตั้งในปัจจุบันนี้ก็ยังคงเป็นเนื้อเดียวกับรัฐบาลทหารที่ทำรัฐประหารเข้ามาแน่ๆ เพราะการรัฐประหารคือการปูทางเข้ามา เพราะการรัฐประหารครั้งก่อนๆ เข้ามาก็ตามมาด้วยการเลือกตั้ง แต่ในมุมของเขาการรัฐประหารครั้งนี้เป็นการรัฐประหารสมัยใหม่ทั้งการแก้รัฐธรรมนูญและการทำโครงสร้างไว้เพื่อรองรับรัฐบาลชุดปัจจุบัน
นิทรรศการ Priceless ของสุรเจตเปิดให้เข้าชมที่ Manycuts Artspace Ari ในซอยอารีย์ 3 ตั้งแต่ 25 ก.ย. - 5 ธ.ค.64
ข่าวการเมืองวัฒนธรรมศิลปะไลลา พิมานรัตน์สุรเจต ทองเจือคณะรักษาความสงบแห่งชาติภาษีPriclessManycuts Artspace Ariรัฐประหารติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/K_A5H0OwtCw/95177,26_09_2021
'เพื่อไทย' ย้ำพบพิรุธ 'โครงการ GBAD' งบฯ 940 ล้านบาทของ 'กองทัพอากาศ',"Submitted on Sun, 2021-09-26 14:23'อนุดิษฐ์ นาครทรรพ' ส.ส.พรรคเพื่อไทย ระบุ 'กองทัพอากาศ' ตัดจบโครงการพัฒนาการป้องกันฐานที่ตั้งทางทหารของกองทัพอากาศ (GBAD) งบฯ 940 ล้านบาท ทั้งที่มีพิรุธ เผยล้มประมูลด้วยวิธีคัดเลือกไปแล้ว 3 หน ล่าสุดเปลี่ยนใช้วิธีเจาะจง อ้างมีผู้สนใจรายเดียวทั้งที่อีก 3 บริษัทเอกชนแจ้งขอเข้าร่วม 
น.อ.อนุดิษฐ์ นาครทรรพ ส.ส.กทม. พรรคเพื่อไทย ในฐานะกรรมาธิการป้องกันและปราบปรามการทุจริตประพฤติผิดมิชอบ สภาผู้แทนราษฎร
26 ก.ย. 2564 เว็บไซต์พรรคเพื่อไทย รายงานว่า น.อ.อนุดิษฐ์ นาครทรรพ ส.ส.กทม. พรรคเพื่อไทย ในฐานะกรรมาธิการป้องกันและปราบปรามการทุจริตประพฤติผิดมิชอบ (กมธ.ป.ป.ช.) สภาผู้แทนราษฎร เปิดเผยถึงความคืบหน้าการติดตามตรวจสอบความไม่ชอบมาพากลของโครงการจัดหายุทโธปกรณ์ของกองทัพอากาศ 3 โครงการ มูลค่ารวมเกือบ 3 พันล้านบาทว่า หลังจากที่ใช้เป็นประเด็นในการอภิปรายไม่ไว้วางใจอภิปราย พล.อ.ประยุทธ์ จันทร์โอชา นายกรัฐมนตรี ในฐานะ รมว.กลาโหม ตลอดจนได้ยื่นเรื่องต่อประธานสภาผู้แทนราษฎร เพื่อให้พิจารณาส่งคำร้องดังกล่าวไปยังคณะกรรมการป้องกันและปราบปรามการทุจริตแห่งชาติ (ป.ป.ช.) ให้ไต่สวน และดำเนินการต่อไปแล้วนั้น ก็ยังคงมีผู้หวังดีต่อกองทัพอากาศส่งข้อมูลความผิดปกติมาให้ตน และ กมธ.ป.ป.ช.อย่างต่อเนื่อง
น.อ.อนุดิษฐ์ กล่าวต่อว่า โดยเฉพาะโครงการพัฒนาการป้องกันฐานที่ตั้งทางทหารของกองทัพอากาศ (GBAD) มูลค่าโครงการ 940 ล้านบาท ที่มีความพยายามรวบรัดให้จบก่อนสิ้นเดือน ก.ย.64 ซึ่งเป็นช่วงปลายปีงบประมาณ และเป็นช่วงที่ข้าราชการ รวมไปถึงข้าราชการทหารระดับสูงจะเกษียณอายุราชการ ล่าสุดทราบได้สรุปผลและได้เอกชนผู้ดำเนินการแล้วเมื่อ 23 ก.ย.64 หลังจากที่ก่อนหน้านั้นมีการล้มการประกวดราคาไปถึง 3 ครั้ง และครั้งล่าสุดเป็นครั้งที่ 4 ได้มีการเปลี่ยนวิธีการประกวดราคาจากเดิมที่ใช้การคัดเลือก มาใช้วิธีการเจาะจง โดยอ้างว่าในการประกวดราคาครั้งที่ 3 ที่ล้มไปนั้นมีผู้เข้ายื่นเสนอราคาเพียงรายเดียว แต่ในข้อเท็จจริงนั้นมีอีก 2 บริษัทที่ยื่นเสนอราคาไม่ทัน เพราะกรรมการจัดซื้อฯ กำหนดเวลาไว้เพียง 14 วัน ซึ่งสั้นกว่าปกติ โดยเฉพาะอย่างยิ่งโครงการที่มีมูลค่านับพันล้านบาท และมีผลต่อความมั่นคงของประเทศ แต่แม้ยื่นไม่ทัน ทั้ง 2 บริษัทก็ได้ยื่นสงวนสิทธิ์ขอเข้าร่วมการประกวดราคาในครั้งต่อไปไว้ ในขณะที่อีก 1 บริษัท เป็นบริษัทที่กองทัพอากาศสืบราคาช่วงที่ขออนุมัติโครงการ กลับถูกกีดกันจากประธานกรรมการซื้อไม่ให้เข้าร่วมการเสนอราคามาโดยตลอด แม้ทางบริษัทจะทำหนังสือขอเข้าร่วมในครั้งที่ 3 ก็ถูกกรรมการจัดซื้อฯ ปฏิเสธ
“การประกวดราคาครั้งที่ 4 ผบ.ทอ.อนุมัติให้ซื้อโดยวิธีเจาะจง ทั้ง ๆ ที่การจัดซื้อครั้งที่ 3 คณะกรรมการจัดซื้อฯ ยังไม่ได้เปิดซองเพื่อพิจารณาเชิงเทคนิคของบริษัทใดเลย แล้วเหตุใดจึงเจาะจงกับบริษัทที่มาเสนอราคาทันในครั้งที่ 3 เพียงบริษัทเดียว ทั้ง ๆ ที่ยังไม่เห็นรายละเอียดทางเทคนิคของบริษัทดังกล่าว เว้นเสียแต่มีการเตรียมการกันไว้ล่วงหน้าแล้วหรืออาจเข้าข่ายว่าฮั้ว หรือล็อกกันไว้ก่อนแล้ว” น.อ.อนุดิษฐ์ ระบุ
น.อ.อนุดิษฐ์ กล่าวอีกว่า จากที่ติดตามการดำเนินโครงการ GBAD มาโดยตลอดเห็นถึงความไม่ชอบมาพากลในกระบวนการหลายจุด ซึ่งส่อไปในทางขัด พ.ร.บ.จัดซื้อจัดจ้างภาครัฐฯ และ พ.ร.บ.ว่าด้วยความผิดเกี่ยวกับการเสนอราคาต่อหน่วยงานภาครัฐ หรือ พ.ร.บ.ฮั้วประมูล ทั้งการกีดกันเอกชนบางรายไม่ให้เข้าร่วมการประกวดราคา ก็เท่ากับเอื้อประโยชน์ให้เอกชนบางราย รวมถึงการเปลี่ยนแปลงวิธีการประกวดราคาโดยไม่มีการแก้ไขปรับปรุง TOR ตลอดจนการกำหนดระยะเวลาการยื่นเสนอราคา ที่เมื่อครั้งที่ 3 กำหนดไว้เพียง 14 วัน ทั้งที่ตามปกติโครงการอื่น ๆ ให้เวลา 30 สำหรับบริษัทในประเทศ และให้เวลา 45 วันสำหรับบริษัทต่างชาติ แล้วในครั้งที่ 4 นี้ยังมีข้อสั่งการที่อ้างถึงระดับผู้บังคับบัญชาว่า ให้เร่งกระบวนการซื้อให้เสร็จสิ้นภายใน 10 วัน ซึ่งถือว่าผิดปกติและเป็นเป็นไปไม่ได้สำหรับโครงการใหญ่ขนาดนี้วงเงิน 940 ล้านบาท ถือเป็นการรวบรัดเร่งรีบผิดปกติอย่างมาก
“กระบวนการที่เกิดขึ้นถือว่าทำผิดขั้นตอน เร่งรัด ไม่รอบคอบ ลักไก่แก้วิธีประกวดราคา ไม่เปิดให้เกิดการแข่งขันอย่างเป็นธรรม กีดกันผู้เข้าประกวดราคารายอื่น ๆ กองทัพอากาศและภาครัฐย่อมเสียประโยชน์อย่างแน่นอน และอาจหนีไม่พ้นข้อหาทุจริตคอร์รัปชันด้วย ล่าสุดได้รับการแจ้งมาว่า โครงการ GBAD ที่ลักไก่ปรับเป็นวิธีเจาะจง ได้คัดเลือกเอกชนที่ได้รับงานแล้วเสร็จเมื่อ 23 ก.ย.64 และต้องสรุปให้ ผบ.ทอ.ลงนามภายใน 28 ก.ย.64 เท่านั้น ทั้งหลายทั้งปวงก็เพื่อให้ปิดจ็อบทันสิ้นเดือน ก.ย. ที่เป็นช่วงปลายปีงบประมาณ 2564 และเป็นช่วงที่บิ๊กทหารอากาศบางคนจะเกษียณอายุราชการหรือไม่” น.อ.อนุดิษฐ์ กล่าว
น.อ.อนุดิษฐ์ เปิดเผยด้วยว่า นอกจาก 3 โครงการที่ตน และ กมธ.ป.ป.ช.ติดตามตรวจสอบอยู่ ยังได้รับข้อมูลโครงการขนาดใหญ่ของกองทัพอากาศ ที่เข้าข่ายไม่ชอบมาพากลอีก 1 โครงการ คือ โครงการดาวเทียมของกองทัพอากาศวงเงินประมาณ 1,400 ล้านบาท ซึ่งกองทัพอากาศมอบให้ “ฝ่าย เสธ.” เป็นประธานจัดซื้อ และพบว่ามีการแก้ไขเปลี่ยนแปลง TOR และหลักเกณฑ์การพิจารณามากกว่า 2 ครั้ง มีการลดเกณฑ์การให้คะแนน Purchase and Development ทำให้กองทัพอากาศเสียประโยชน์ หากนำเกณฑ์ที่เปลี่ยนแปลงมาเปรียบเทียบกับเกณฑ์เดิมคงเห็นความไม่ชอบมาพากลอีกมาก
“เรื่องนี้หากปลัดกระทรวงกลาโหมอนุมัติจัดซื้อและ ทอ.ประกาศผู้ชนะอย่างเป็นทางการ อาจมีผู้ที่เกษียณอายุราชการไปแล้วต้องกลับมาชี้แจงหลายคน และเหตุจากเรื่องนี้ในช่วงโยกย้ายครั้งที่ผ่านมา ได้ส่งผลให้นายพลในกรมที่รับผิดชอบเรื่องการจัดซื้อจัดจ้างโครงการนี้ ต้องถูกส่งออกไปนอกหน่วยในตำแหน่งที่ผิดธรรมเนียมปฏิบัติของกองทัพอากาศ” น.อ.อนุดิษฐ์ กล่าว
ข่าวการเมืองพรรคเพื่อไทยอนุดิษฐ์ นาครทรรพโครงการพัฒนาการป้องกันฐานที่ตั้งทางทหารของกองทัพอากาศGBADกองทัพอากาศติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Mywl28Gx1Xk/95176,26_09_2021
ศธ.เร่งจ่ายเงินเยียวยาครูเสียชีวิตจากไฟใต้ จ่ายย้อนหลังถึง 1 ม.ค. 47 รายละ 4 ล้านบาท,"Submitted on Sun, 2021-09-26 13:34ศธ.เร่งเยียวยาครูและบุคลากรทางการศึกษาผู้ที่ได้รับผลกระทบจากสถานการณ์ความไม่สงบในพื้นที่จังหวัดชายแดนภาคใต้ ที่เสียชีวิต 162 ราย จ่ายย้อนหลังถึง 1 ม.ค. 2547 รายละ 4 ล้านบาท


26 ก.ย. 2564 เว็บไซต์ ศธ.360 องศา รายงานว่านางสาวตรีนุช เทียนทอง รัฐมนตรีว่าการกระทรวงศึกษาธิการ เปิดเผย การช่วยเหลือเยียวยาครูและบุคลากรทางการศึกษาผู้ที่ได้รับผลกระทบจากสถานการณ์ความไม่สงบในพื้นที่จังหวัดชายแดนภาคใต้ ว่ามีครูถูกผู้ก่อเหตุรุนแรงทำร้ายจนเสียชีวิตคนแรก เมื่อวันที่ 7 มิ.ย.2547 และจนถึงวันที่ 31 ก.ค.2556 ในจังหวัดปัตตานี ยะลา นราธิวาส และ 4 อำเภอ ของจังหวัดสงขลา คือ อำเภอจะนะ เทพา นาทวี และสะบ้าย้อย มีครูเสียชีวิตรวม 162 ราย ซึ่งมติคณะรัฐมนตรี (ครม.) เมื่อวันที่ 1 ต.ค.2556 ได้เห็นชอบสนับสนุนสวัสดิการครูและบุคลากรทางการศึกษาผู้เสียชีวิตย้อนหลังไปถึง วันที่ 1 ม.ค. 2547 โดยให้กระทรวงศึกษาธิการ (ศธ.) จัดสรรงบประมาณเยียวยารายละไม่เกิน 4 ล้านบาท โดยให้หักลบจากเงินเยียวยาที่เคยได้รับไปแล้ว 5 แสนบาท เหลือ 3.5 ล้านบาท ในกลุ่มที่เคยได้รับเงินเยียวยาไปแล้ว พร้อมทั้งให้ ศธ.จัดสวัสดิการด้านอื่นๆ ให้ได้มาตรฐานใกล้เคียงกับส่วนราชการต่างๆด้วย ดังนั้น เพื่อให้การจ่ายเงินช่วยเหลือเยียวยาเป็นไปด้วยความเรียบร้อยและรวดเร็วยิ่งขึ้น เมื่อวันที่ 1 ก.ค.2564 ตนจึงได้ลงนามในประกาศ ศธ.เรื่อง หลักเกณฑ์การจ่ายเงินช่วยเหลือเยียวยาครูและบุคลากรทางการศึกษา ผู้เสียชีวิตอันเนื่องมาจากเหตุการณ์ความไม่สงบในจังหวัดชายแดนภาคใต้
จากการติดตามความคืบหน้าการจ่ายเงินเยียวยา พบว่าตั้งแต่วันที่ 11 ส.ค.2564 ถึงปัจจุบัน มีผู้ได้รับผลกระทบยื่นคำขอรับเงินช่วยเหลือต่อสำนักงานศึกษาธิการจังหวัด (ศธจ.) ที่อยู่ในภูมิลำเนาของผู้เสียหาย จำนวน 67 ราย จากผู้เสียชีวิตทั้งหมด 162 ราย ซึ่ง ศธจ.ได้ตรวจสอบสิทธิทายาทผู้มีสิทธิทุกรายและเสนอเรื่องให้คณะอนุกรรมการประจำจังหวัดชายแดนภาคใต้ เพื่อตรวจสอบข้อเท็จจริงการเสียชีวิตของผู้ได้รับความเสียหาย พบว่า คณะอนุกรรมการฯ รับรองจำนวน 62 ราย ประกอบด้วย ปัตตานี 30 ราย นราธิวาส 16 ราย ยะลา 15 ราย และ 4 อำเภอในจังหวัดสงขลา 1 ราย ซึ่งทางศูนย์ประสานงานและบริหารการศึกษาจังหวัดชายแดนภาคใต้ (ศปบ.จชต.) ได้ตรวจสอบในรอบที่ 1 และเสนอให้คณะกรรมการบริหารฯ อนุมัติเงินช่วยเหลือเยียวยาแล้ว จำนวน 14 ราย และ เมื่อวันที่ 23 ก.ย.ที่ผ่านมา ปลัดกระทรวงศึกษาธิการ ก็ได้ประกาศรายชื่อผู้ได้รับความสียหายและผู้ได้รับผลกระทบที่มีสิทธิได้รับเงินช่วยเหลือเยียวยาในรอบแรก จำนวน 14 รายไปแล้ว
จนถึงขณะนี้ผู้เสียชีวิต 162 ราย ได้รับการช่วยเหลือเยียวยาไปแล้วประมาณ 185 ล้านบาท และมีงบฯที่ ศธ.ต้องใช้ช่วยเหลือเยียวยาเพิ่มติมประมาณ 463 ล้านบาท ทั้งนี้ การจ่ายเงินเยียวยา รอบที่ 1 จำนวน 14 ราย มีผู้ได้รับเงินช่วยเหลือเยียวยาไปแล้วประมาณ 18 ล้านบาท เหลือเป็นเงินที่ต้องจ่ายตามมติ ครม.ประมาณ 37 ล้านบาท ซึ่งสำนักงานปลัดกระทรวงศึกษาธิการ จะดำเนินการปรับแผนการปฏิบัติงานและแผนการใช้จ่ายงบประมาณประจำปีงบฯ 2564 ภายในเดือน ก.ย.นี้ และ จะดำเนินการจ่ายเงินรอบแรกในเดือน ต.ค.2564 ส่วนรายที่เหลือที่ยื่นคำขอมาแล้วอีก 48 ราย ศปบ.จชต.จะเร่งตรวจสอบข้อมูลเพื่อนำเสนอคณะกรรมการบริหารฯ พิจารณาในเดือน ต.ค.นี้ จากนั้นจะประชุมคณะกรรมการบริหารฯ พิจารณาทุกเดือนจนกว่าจะครบทุกราย
ข่าวสังคมการศึกษาแรงงานคุณภาพชีวิตครูบุคลากรทางการศึกษาชายแดนใต้ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/rzJYwS4Jr44/95175,26_09_2021
เผยเตรียมส่งร่างแก้ รธน.ให้ 'ประยุทธ' 27 ก.ย. 64 นี้ เพื่อนำขึ้นทูลเกล้าฯ ต่อไป,"Submitted on Sun, 2021-09-26 13:22ที่ปรึกษา 'ชวน หลีกภัย' ประธานสภาผู้แทนราษฎร เผยเตรียมส่งร่างแก้ไขรัฐธรรมนูญ ที่ผ่านความเห็นจากจากรัฐสภาในวาระ 3 แล้วให้ 'ประยุทธ์' ในวันที่ 27 ก.ย. 2564 นี้ เพื่อนำขึ้นทูลเกล้าฯ ต่อไป

Thai PBS รายงานเมื่อวันที่ 25 ก.ย. 2564 ว่า นพ.สุกิจ อัถโถปกรณ์ ที่ปรึกษานายชวน หลีกภัย ประธานสภาผู้แทนราษฎร กล่าวว่า ในวันที่ 27 ก.ย. 2564 นี้ นายชวน หลีกภัย ประธานรัฐสภาจะส่งร่างแก้ไขรัฐธรรมนูญมาตรา 83 มาตรา 86 และมาตรา 91 เกี่ยวกับระบบการเลือกตั้งบัตร 2 ใบ ที่ผ่านความเห็นจากจากรัฐสภาในวาระ 3 แล้วให้ พล.อ.ประยุทธ์ จันทร์โอชา นายกรัฐมนตรี นำขึ้นทูลเกล้าฯ ต่อไป หลังจากครบกำหนด 15 วัน และไม่มีการเข้าชื่อจาก ส.ส.หรือส.ว.ขอให้ยื่นเรื่องต่อศาลรัฐธรรมนูญตีความร่างแก้ไขรัฐธรรมนูญดังกล่าว
ส่วนที่นายเรืองไกร ลีกิจวัฒนะ อดีตกรรมาธิการงบประมาณรายจ่ายปี 2565 ยื่นเรื่องต่อนายชวนให้ทบทวนร่างแก้ไขรัฐธรรมนูญ เนื่องจากร่างที่แก้ไขใหม่ยังมีเนื้อหาขัดกับรัฐธรรมนูญปี 2560 ในบางมาตราอยู่นั้น ไม่ใช่ดุลยพินิจของประธานรัฐสภาที่จะพิจารณาทบทวนหรือยับยั้งร่าง พ.ร.บ.ดังกล่าวเองได้
ทั้งนี้ หากไม่มี ส.ส. หรือ ส.ว.เข้าชื่อคัดค้านขอให้ส่งตีความเมื่อครบกำหนด 15 วัน และไม่มีใครเข้าชื่อร้องคัดค้านมา ประธานรัฐสภาต้องส่งเรื่องให้นายกรัฐมนตรีนำร่างแก้ไขรัฐธรรมนูญขึ้นทูลเกล้าฯ ต่อไป แต่ขึ้นอยู่กับดุลยพินิจของนายกรัฐมนตรีว่า จะส่งร่างแก้ไขรัฐธรรมนูญให้ศาลรัฐธรรมนูญวินิจฉัยหรือไม่
ข่าวการเมืองการแก้ไขรัฐธรรมนูญชวน หลีกภัยสภาผู้แทนราษฎรสุกิจ อัถโถปกรณ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/8aF_ewkzIWk/95174,26_09_2021
ประดิษฐกรรมสิ่งศักดิ์สิทธิ์สมัย ร.6 | หมายเหตุประเพทไทย EP.385,"Submitted on Sun, 2021-09-26 23:01

หมายเหตุประเพทไทยสัปดาห์นี้ ชานันท์ ยอดหงษ์ และณัฐพงศ์ ดวงแก้ว แนะนำบทความ “สิ่งศักดิ์สิทธิ์ที่เพิ่งสร้างในรัชสมัยพระบาทสมเด็จพระมงกุฎเกล้าเจ้าอยู่หัว พ.ศ. 2453 – 2468” ผลงานของ วิศรุต บวงสรวง ตีพิมพ์ในวารสารประวัติศาสตร์ ธรรมศาสตร์ ปีที่ 8 ฉบับที่ 1 (2021): มกราคม-มิถุนายน 2564 (อ่านบทความ)
ทั้งนี้ในสมัยรัชกาลที่ 6 ผู้สถาปนาอุดมการณ์ชาตินิยม “ชาติ ศาสนา พระมหากษัตริย์” มีการสร้างศาสนวัตถุและสิ่งศักดิ์สิทธิ์ตลอดรัชสมัย อาทิ ศาสนวัตถุตามคติพุทธศาสนา เช่น พระแก้วมรกตน้อย การนำวัตถุโบราณตามคติพรหมณ์-ฮินดูที่ค้นพบมาประกอบเข้ากับเครื่องประกอบคันธง ใช้เป็นธงนำเสด็จ การสถาปนาผีท้องถิ่นอย่าง “ท้าวหิรันยพนาสูร” เมื่อคราวเสด็จประพาสมณฑลพายัพ
การเชื่อถือในพระราชกฤษดาภินิหารของสมเด็จพระนเรศวรมหาราช เมื่อคราวสำรวจเจดีย์ยุทธหัตถี ที่ จ.สุพรรณบุรี รวมทั้งการประกาศสงครามเข้าร่วมรบต่อฝ่ายเยอรมนีในสงครามโลกครั้งที่ 1 เมื่อ 22 กรกฎาคม พ.ศ. 2460 รัชกาลที่ 6 ทรงฉลองพระองค์ชุดพระมหาพิชัยยุทธ ในพระหัตถ์ซ้ายทรงถือพระแสงดาบคาบค่าย ฯลฯ

พส.ไลฟ์ คณะสงฆ์ในสมัยดิจิทัล | หมายเหตุประเพทไทย EP.385
ศาสตร์พยากรณ์จากไพ่ทาโรต์ | หมายเหตุประเพทไทย EP.320
ครูบาคติใหม่ข้ามแดนไปรับมง | หมายเหตุประเพทไทย #298
กำเนิดการ์ตูนเล่มละบาท | หมายเหตุประเพทไทย #283


 
ข่าววัฒนธรรมหมายเหตุประเพทไทยมัลติมีเดียรัชกาลที่ 6ประวัติศาสตร์พระแก้วมรกตน้อยท้าวหิรันยพนาสูรกองเสือป่าเจดีย์ยุทธหัตถีสงครามโลกครั้งที่ 1ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-apcq0sNUg4/95184,26_09_2021
