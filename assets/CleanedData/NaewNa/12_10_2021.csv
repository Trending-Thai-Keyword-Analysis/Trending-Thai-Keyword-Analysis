title,summary,link,published
‘สว.วันชัย’ยกสัจธรรม‘ธรรมะ-การเมือง’ ฝากถึง‘มหาสมปอง’ไม่อยากร้องไห้ ขอเพียวๆ,สว.วันชัยยกสัจธรรมธรรมะ-การเมือง ฝากถึงมหาสมปองไม่อยากร้องไห้ ขอเพียวๆ 11 ตุลาคม 2564 นายวันชัย สอนศิริ สมาชิกวุฒิสภา (ส.ว.) โพสต์ข้อความผ่านเฟซบุ๊ก ทนายวันชัย สอนศิริ มีเนื้อหาดังนี้... มหาสมปองร้องไห้... ธรรมะกับการเมืองต่างกัน ธรรมะเป็นของบริสุทธิ์ เป็นของกลางๆ ใสสะอาด ไม่มีคนรักคนเกลียด ไม่มีสีมีฝ่าย มีแต่สายธรรมะ แต่การเมืองเป็นเรื่องของอำนาจ เต็มไปด้วยโลภ โกรธ หลง ห้ำหั่นซึ่งกันและกัน มีสีมีฝ่ายทั้งในสภาและนอกสภา มีคนรักคนเกลียด คนชอบคนไม่ชอบ ใครที่ยืนอยู่สายธรรมะจะยืนได้อย่างอยู่ยงคงกระพัน แต่การเมืองผ่านมาแล้วก็ผ่านไป เร็วหรือช้าก็อยู่ที่คนๆนั้น บางคนก็ดับไปเลย... นี่คือสัจธรรมของธรรมะและการเมือง พระคือสัญลักษณ์ของธรรมะ ผู้เผยแผ่ธรรมะอย่างใสบริสุทธิ์ แต่ละองค์ทั้งในอดีตและปัจจุบันถ้ายืนหยัดอยู่กับธรรมะอย่างแท้จริงจะเป็นอมตะนิรันดร์กาล หลวงปู่มั่น หลวงตามหาบัว หลวงพ่อพุทธทาส หลวงพ่อปัญญา และอีกหลายๆองค์ก็มีให้เห็นเป็นตัวอย่าง แต่พระองค์ไหนที่เข้าไปเกี่ยวข้องกับการเมือง ไม่ว่าจะเหลืองหรือแดง จะเทศนาธรรมะสุดยอดขนาดไหน ดังขนาดไหน ในที่สุดก็ไปไม่รอด ถูกจับสึกไปแล้วก็มี ที่ยังอยู่ก็ต้องเงียบๆและหายไป พส.สมปอง กับ พส.ไพรวัลย์ ลองพิจารณาดูเอาก็แล้วกันว่าเกิดอะไรขึ้นกับตัวเอง ถ้าเป็นสายธรรมะเพียวๆก็คงไม่มีเรื่องอะไร ไม่ต้องร้องไห้หูตาแดงแต่อย่างใด เพราะธรรมะไม่เคยทำให้ใครร้องไห้ แต่การเมืองทั้งเจ็บปวดทั้งร้องไห้ ถึงกับตายก็มี ลำพังแค่ตลกโปกฮา เทศนาสนุกสนานคงไม่มีใครว่าอะไรเพราะพระนักเทศน์นักแหล่ที่เลอะเทอะเปรอะเปื้อนมากกว่า 2 พส.ก็มีตั้งเยอะแยะ แต่เขาก็ไม่เป็นอะไร ที่สอง พส.เป็นเช่นนี้ก็เพราะไปยุ่งการเมือง ไปเหน็บการเมือง ไปเสียดสีการเมือง เอาใจวัยรุ่นกับการเมืองจนเลยเถิด บางครั้งก็ว่าคนนั้นคนนี้ตรงๆ ก็คนการเมืองก็รู้อยู่แล้วว่ามันมีทั้งคนรักคนเกลียด ก็ต้องยอมรับผลที่เกิดขึ้น ไม่อยากร้องไห้ ไม่อยากเจ็บปวดก็ใช้ธรรมะเพียวๆอย่างเดียวสิครับ... ตัวเราเองเท่านั้นที่จะรู้และชี้ผิดชี้ถูกได้ด้วยตัวเอง -005,https://www.naewna.com/likesara/608232,12_10_2021
เช็คให้ไว! อุตุฯพยากรณ์อากาศล่วงหน้า 7 วัน จับตาพายุโซนร้อนกำลังแรง'คมปาซุ',11 ตุลาคม 2564กรมอุตุนิยมวิทยา คาดหมายลักษณะอากาศใน 7 วัน ข้างหน้า ตั้งแต่วันที่ 11 - 17 ต.ค. 64 โดยมีรายละเอียดดังนี้ การคาดหมาย ในช่วงวันที่ 11-16 ต.ค. 64 ร่องมรสุมพาดผ่านบริเวณภาคเหนือตอนล่าง ภาคกลาง ภาคตะวันออก และภาคตะวันออกเฉียงเหนือ ประกอบกับมรสุมตะวันตกเฉียงใต้กำลังแรงพัดปกคลุมทะเลอันดามัน ประเทศไทย และอ่าวไทย ทำให้บริเวณดังกล่าวมีฝนเพิ่มขึ้นและมีฝนตกหนักถึงหนักมากบางแห่งบริเวณภาคเหนือ ภาคตะวันออกเฉียงเหนือ ภาคกลาง รวมทั้งกรุงเทพมหานครและปริมณฑล ภาคตะวันออก และภาคใต้ สำหรับคลื่นลมบริเวณทะเลอันดามันและอ่าวไทยตอนบนมีกำลังแรง โดยมีคลื่นสูง 2-3 เมตร บริเวณอ่าวไทยตอนล่างคลื่นสูงประมาณ 2 เมตร และบริเวณที่มีฝนฟ้าคะนองคลื่นสูงมากกว่า 3 เมตร หลังจากนั้น บริเวณความกดอากาศสูงจากประเทศจีนจะแผ่ลงมาปกคลุมภาคเหนือและภาคตะวันออกเฉียงเหนือ ทำให้ภาคเหนือและภาคตะวันออกเฉียงเหนือมีฝนน้อย ในขณะที่ร่องมรสุมจะเลื่อนลงไปพาดผ่านภาคกลางตอนล่าง ภาคใต้ตอนบน และภาคตะวันออก ทำให้บริเวณดังกล่าวยังคงมีฝนฟ้าคะนองเกิดขึ้น สำหรับมรสุมตะวันตกเฉียงใต้ที่พัดปกคลุมทะเลอันดามันและประเทศไทยมีกำลังอ่อนลง ทำให้ภาคใต้ฝั่งตะวันตกมีฝนลดลง ส่วนคลื่นลมบริเวณทะเลอันดามันและอ่าวไทยมีกำลังอ่อนลง อนึ่ง พายุโซนร้อนกำลังแรง คมปาซุ บริเวณด้านตะวันออกของประเทศฟิลิปปินส์ มีแนวโน้มเคลื่อนตัวลงสู่ทะเลจีนใต้ และเคลื่อนเข้าใกล้เกาะไหหลำในช่วงวันที่ 12-13 ต.ค. 64 ข้อควรระวัง ในช่วงวันที่ 11-16 ต.ค. 64 ขอให้ประชาชนบริเวณพื้นที่เสี่ยงภัยของภาคเหนือ ภาคตะวันออกเฉียงเหนือ ภาคกลางรวมทั้งกรุงเทพมหานครและปริมณฑล ภาคตะวันออก และภาคใต้ ระวังอันตรายจากฝนตกหนักและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลากในระยะนี้ไว้ด้วย สำหรับชาวเรือบริเวณทะเลอันดามันและอ่าวไทยควรเพิ่มความระมัดระวังในการเดินเรือ ควรหลีกเลี่ยงบริเวณที่มีฝนฟ้าคะนอง สำหรับเรือเล็กบริเวณทะเลอันดามันและอ่าวไทยตอนบนควรงดจากฝั่ง-001,https://www.naewna.com/local/608226,12_10_2021
หนุ่มพม่าดวงถึงฆาต จยย.เฉี่ยวชนดับ-หนุ่ม 18 สาหัส,11 ต.ค.64เมื่อเวลา 18.00 น. พ.ต.ท ชัยเมศร์ ไชยวรรณรุจน์ รองผู้กำกับสอบสวน สภ.ห้วยใหญ่ รับแจ้งอุบัติเหตุรถจักรยานยนต์เฉี่ยวชนกัน เหตุเกิดบนถนนชัยพรวิถีโป่ง เขาไม้แก้ว ม.1 ต.เขาไม้แก้ว อ.บางละมุง จ.ชลบุรี หลังรับแจ้งจึงพร้อมด้วยเจ้าหน้าที่กู้ภัยสว่างบริบูรณ์ธรรมสถานเมืองพัทยารีบไปตรวจสอบ ที่เกิดเหตุพบรถจักรยานยนต์ยี่ห้อ ฮอนด้า เวฟ 100 สีน้ำเงินดำ หมายเลขทะเบียน ตรน 484 ชลบุรี มีนายยัน ริน ไหน่ อายุ 28 ปี สัญชาติพม่า เป็นผู้ขับขี่เฉี่ยวชนกับรถจักรยานยนต์ ยี่ห้อฮอนด้าเวฟ 125 สีขาว หมายเลขทะเบียน 2 กฎ 9285 ชลบุรี มี นายกฤษฎา หาญโก่ย อายุ 18 ปีทำให้รถ จยย.และผู้ขับขี่ทั้งสองคันกระเด็นไปคนละทิศละทาง ได้รับบาดเจ็บสาหัสทั้สองราย เจ้าหน้าที่กู้ภัยฯปฐมพยาบาลเบื้องต้นก่อนเคลื่อนย้ายส่งโรงพยาบาลอย่างเร่งด่วน แต่นายยัน ริน ทนพิษบาดแผลไม่ไหวจึงเสียชีวิตในเวลาต่อมา ส่วนนายกฤษฎา ยังอยู่ในการดูแลของทีมแพทย์อย่างใกล้ชิด สอบถามเพื่อนผู้ตายเปิดเผยว่า นายยัน จะไม่ค่อยออกไปไหนมาไหน จะออกมาแค่ซื้อใบพลูเท่านั้น เมื่อช่วงเดือนที่แล้วก็เคยเกิดอุบัติเหตุมาแล้วครั้งนึงแต่ไม่เป็นอะไรมาก กระทั่งมาครั้งนี้มาประสบอุบัติเหตุอีกครั้งถึงขันเสียชีวิตดังกล่าว เบื้องต้น พ.ต.ท ชัยเมศร์ ไชยวรรณรุจน์ ได้บันทึกภาพที่เกิดเหตุไว้เป็นหลักฐาน พร้อมมจะตรวจสอบกล้องวงจรปิด เพื่อหาสาเหตุการเกิดเหตุที่แท้จริง ส่วนผู้เสียชีวิตได้มอบหมายให้เจ้าหน้าที่กู้ภัยฯเคลื่อนย้ายเก็บรักษายังโรงพยาบาลบางละมุง รอให้ญาติมาติดต่อรับศพไปประกอบพิธีทางศาสนาต่อไป,https://www.naewna.com/local/608224,12_10_2021
‘ลำปาง’คลายล็อก! ประกาศผู้เดินทางเข้าจังหวัดไม่ต้องกักตัว สั่งยกเลิก 3 ด่าน,ลำปางคลายล็อก! ประกาศผู้เดินทางเข้าจังหวัดไม่ต้องกักตัว แต่ต้องสแกน ลำปางชนะ พร้อมสั่งยกเลิก 3 ด่าน 11 ตุลาคม 2564 นายสิธิชัย จินดาหลวง ผู้ว่าราชการจังหวัดลำปาง ผู้กำกับการบริหารราชการในสถานการณ์ฉุกเฉินในเขตท้องที่จังหวัดลำปาง ลงนามในประกาศจังหวัดลำปาง เรื่อง มาตรการเร่งด่วนในการป้องกันวิกฤตการณ์จากโรคติดเชื้อไวรัสโคโรนา 2019 หรือโรคโควิด 19 โดยประกาศดังกล่าว มีเนื้อหาดังนี้ สถานการณ์การแพร่ระบาดของโรคติดเชื้อไวรัสโคโรนา 2019 (โควิด – 19) ของประเทศไทยมีแนวโน้มคลี่คลายไปในทางที่ดีขึ้น ปริมาณผู้ป่วยรายใหม่ในแต่ละวัน มีจำนวนลดลงอย่างต่อเนื่อง และในส่วนของจังหวัดลำปางปริมาณผู้ติดเชื้อในพื้นที่อยู่ในสถานการณ์ที่สามารถควบคุมได้ ซึ่งผลดังกล่าวเกิดจากการบูรณาการและประสานความร่วมมือของฝ่ายสาธารณสุข ฝ่ายปกครอง ฝ่ายความมั่นคง อาสาสมัครและประชาชนทุกภาคส่วนในการระดมสรรพกำลัง เพื่อให้ความช่วยเหลือและป้องกันโรคแก่ประชาชน ทั้งมีการเร่งฉีดวัคซีนแก่กลุ่มที่มีภาวะเสี่ยงสูงต่อการติดโรค การตรวจค้นหาผู้ติดเชื้อเชิงรุก การให้คำแนะนำและติดตามดูแลผู้ติดเชื้อ อีกทั้งจังหวัดลำปางได้มีนโยบายฉีดวัคซีน ลำปาง 100 วัน 100% โดยเริ่มดำเนินการตั้งแต่วันที่ 7 ตุลาคม 2564 เป็นต้นไป ประกอบกับ ศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด – 19) (ศบค.) ได้ปรับปรุงมาตรการให้เหมาะสมกับสถานการณ์ที่เปลี่ยนแปลงไป ดังนั้น เพื่อให้การดำเนินงานในพื้นที่จังหวัดลำปาง เป็นไปด้วยความเรียบร้อย และสอดคล้องกับมาตรการของศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด – 19) (ศบค.) จึงอาศัยอำนาจตามความในข้อ 7 วรรคหนึ่ง (1) ข้อ 10 วรรคสอง และข้อ 13 ของข้อกำหนด ออกตามความในมาตรา 9 แห่งพระราชกำหนดการบริหารในสถานการณ์ฉุกเฉิน พ.ศ. 2548 (ฉบับที่ 1) ลงวันที่ 25 มีนาคม 2563 และ (ฉบับที่ 32) ลงวันที่ 28 สิงหาคม 2564 ประกอบความเห็นชอบคณะกรรมการโรคติดต่อจังหวัดลำปาง ในคราวประชุมคณะกรรมการโรคติดต่อจังหวัดลำปาง ครั้งที่ 48/2564 เมื่อวันที่ 7 ตุลาคม 2564 ผู้ว่าราชการจังหวัดลำปาง ผู้กำกับการบริหารราชการในสถานการณ์ฉุกเฉินทุกมิติในเขตท้องที่จังหวัดลำปาง จึงมีประกาศดังนี้ 1. สถานที่เล่นกีฬาหรือการแข่งขันกีฬา เปิดให้บริการได้ทุกประเภท ไม่เกินเวลา 21.00 น. การใช้สถานที่หรือสนามกีฬาเพื่อการจัดแข่งขันกีฬา ให้คณะกรรมการโรคติดต่อจังหวัดลำปางพิจารณาความเหมาะสมตามหลักเกณฑ์ที่กระทรวงการท่องเที่ยวและกีฬาและกระทรวงสาธารณสุขกำหนด โดยกรณีประเภทกีฬากลางแจ้งสามารถจัดการแข่งขันได้ โดยมีผู้ชมในสนามได้ไม่เกินร้อยละ 50 ของความจุสนาม และหากเป็นสนามกีฬาในร่ม สามารถจัดการแข่งขันได้ โดยมีผู้ชมในสนามได้ไม่เกินร้อยละ 30 ของความจุสนาม และผู้เข้าชมในสนามต้องแสดงหลักฐานว่าได้รับวัคซีนครบตามเกณฑ์ที่ทางราชการกำหนด หรือมีหลักฐานแสดงผลการตรวจที่ยืนยันว่าไม่มีเชื้อโรคโควิด – 19 ในระยะเวลา 72 ชั่วโมงก่อนการใช้บริการโดยวิธี RT-PCR หรือโดยการใช้ชุดตรวจ ATK และต้องดำเนินการตามมาตรการป้องกันโรคที่ทางราชการกำหนดอย่างเคร่งครัด 2. ยกเลิกการตั้งด่านตรวจหรือจุดสกัดการเดินทางเข้าพื้นที่จังหวัดลำปาง จำนวน 3 ด่าน คือ 1) ด่านตรวจสถานีตำรวจภูธรห้างฉัตร 2) ด่านตรวจปางมะโอ สถานีตำรวจภูธรแม่ทะ ถนนลำปาง - แพร่ และ3) ด่านตรวจนาแก สถานีตำรวจภูธรงาว ถนนพหลโยธินลำปาง – พะเยา 3. ยังคงมาตรการจัดตั้งด่านตรวจหรือจุดสกัดการเดินทางเข้าพื้นที่จังหวัดลำปาง ณ ด่านตรวจ-สถานีตำรวจแม่พริก ถนนพหลโยธินสายลำปาง - ตาก 3.1 มอบหมายให้ที่ทำการปกครองจังหวัดลำปาง เป็นหน่วยงานรับผิดชอบหลัก ร่วมกับตำรวจภูธรจังหวัดลำปาง กองอำนวยการรักษาความมั่นคงภายในจังหวัดลำปาง สำนักงานสาธารณสุขจังหวัดลำปาง และสำนักงานส่งเสริมการปกครองท้องถิ่นจังหวัดลำปาง รวมไปถึงให้ส่วนราชการ องค์กรปกครองส่วนท้องถิ่นและรัฐวิสาหกิจในเขตจังหวัด ร่วมกันรับผิดชอบตั้งด่านตรวจ หรือจุดสกัดดูแลการเดินทางข้ามพื้นที่จังหวัดในพื้นที่จังหวัดลำปาง เพื่อจัดระเบียบ การเดินทาง การจราจร การเฝ้าระวังหรือสังเกตอาการ ผู้เดินทางและพฤติกรรม ที่เสี่ยงต่อการติดต่อโรค 3.2 โครงสร้างชุดตรวจ จำนวนไม่เกิน 30 คน ต่อ 1 วัน และจะต้องมีองค์ประกอบของหน่วยงานที่เกี่ยวข้อง ตามข้อ 3.1 และเจ้าพนักงานควบคุมโรคติดต่อตามพระราชบัญญัติโรคติดต่อ พ.ศ. 2558 เพื่อทำหน้าที่ออกคำสั่งเป็นหนังสือในการสั่งแยกกัก กักกัน หรือคุมไว้สังเกตอาการ ตามมาตรา 34 แห่งพระราชบัญญัติโรคติดต่อ พ.ศ. 2558 3.3 หลักเกณฑ์และวิธีการในการดำเนินการเกี่ยวกับการตั้งด่านตรวจหรือจุดสกัด ชุดตรวจ เวลาปฏิบัติงานของชุดตรวจและอื่นๆ ที่เกี่ยวข้องให้เป็นไปตามที่หน่วยงานที่รับผิดชอบกำหนด โดยคำนึงถึงตามความเหมาะสม เพื่อให้บรรลุวัตถุประสงค์ตามมาตรการดูแลความสงบเรียบร้อย 3.4 ให้ผู้รับผิดชอบตามข้อ 3.1 อาจขอความร่วมมือจากเจ้าหน้าที่ฝ่ายทหาร เจ้าหน้าที่กองอำนวยการรักษาความมั่นคงภายในจังหวัดลำปาง หรือ อาสาสมัคร เพื่อปฏิบัติการร่วมกันก็ได้ 3.5 ให้ที่ทำการปกครองจังหวัดลำปางรายงานผลการปฏิบัติงานให้ผู้ว่าราชการจังหวัดลำปางทราบภายหลังเสร็จสิ้นการปฏิบัติงานแต่ละวัน 4. การเดินทางเข้าพื้นที่จังหวัดลำปาง ทุกพื้นที่ไม่จำกัดการเดินทาง เมื่อเดินทางเข้ามายังพื้นที่จังหวัดลำปาง ให้ลงทะเบียนการเข้าพื้นที่ โดยสแกน QR CODE ลำปางชนะ โดยไม่ต้องกักตัว แต่จะต้องเฝ้าระวังอาการตนเอง (Self Monitoring) ติดตามและสังเกตอาการของตนเองอย่างใกล้ชิด หากมีอาการผิดปกติให้พบแพทย์ทันที -005,https://www.naewna.com/local/608216,12_10_2021
'เอมมี่ มรกต'จัดทริปครอบครัว อวดหุ่นปังในชุดว่ายน้ำเว้าสูง,11 ต.ค.64 เป็นอีกหนึ่งคุณแม่ลูกหนึ่งที่แซ่บซี๊ดสุดๆ สำหรับ เอมมี่ มรกต แสงทวีภรรยาคนสวยของไฮโซเจมส์ จิรายุทธ ที่ล่าสุดเจ้าตัวได้จัดทริปครอบครัวไปเที่ยวทะเล โดยงานนี้สาวเอมมี่ก็ไม่พลาดที่จะงัดชุดว่ายน้ำมาแชะภาพริมทะเลพร้อมกับเขียนแคปชั่นว่าFamily Portraitมาทะเลทั้งทีก็ต้องลงรูปครอบครัวซะหน่อย,https://www.naewna.com/entertain/608215,12_10_2021
ฮือฮา!หนุ่มใหญ่เมืองอุทัยพกของขลัง 'ปลัดขิก' เข้าสมัครชิงสมาชิก อบต.ประดู่ยืน,หนุ่มใหญ่ชาวอุทัยธานี! พกของขลังปลัดขิกเข้าสมัครชิงสมาชิก อบต.ประดู่ยืน เชื่อมีมนต์มหาเสน่ห์เมตตามหานิยมทำให้สมหวัง ได้เบอร์ 1 เมื่อเช้าวันนี้ (11 ต.ค.64) เป็นวันเปิดรับสมัครการเลือกตั้งสมาชิกสภาองค์การบริหารส่วนตำบล (ส.อบต.) ประดู่ยืน และนายกองค์การบริหารส่วนตำบล (นายก อบต.) ประดู่ยืน อ.ลานสัก จ.อุทัยธานี รวมทั้งหมด 12 หมู่ของ ต.ประดู่ยืน อ.ลานสัก จ.อุทัยธานี ที่จะได้เข้าคัดเลือกเพียง 12 คนของ ต.ประดู่ยืน โดยทาง กกต.ได้กำหนดมาตรการในวันรับสมัครเลือกตั้ง อบต. ระหว่างวันที่ 11-15 ต.ค.64 แต่ในขณะเดียวกันได้ไปพบกับผู้สมัครสมาชิก อบต.รายหนึ่งชื่อนายสำเนา ทองศรี อายุ 55 ปี อยู่บ้านเลขที่ 293/1หมู่ 11 บ้านวังหน้าศาล ต.ประดู่ยืน อ.ลานสัก จ.อุทัยธานี ทำตัวเป็นที่น่าแปลกตาแตกต่างกับคนอื่นทั่วไปที่เข้ามาสมัครลงเลือกตั้งโดยนำปลัดขิกและอีเป๋อที่ตนนับถือเชื่อเรื่องรางของขลังมาสมัคร ทั้งนี้ นายสำเนา เปิดเผยว่า ตนเคยเป็นสมาชิก อบต.ประดู่ยืนมาแล้ว 4 สมัยในครั้งนี้ได้เตรียมการมาอย่างดี โดยนำปลัดขิกและอีเป๋อที่ตนนับถือเชื่อเรื่องรางของขลังว่าจะสมหวังกับการลงสมัครเลือกตั้งวันแรกเพื่อให้ได้เบอร์ที่ตนคิดไว้ในใจ ล่าสุดตนก็ได้เบอร์ 1 ดังสมใจหวัง ทั้งนี้ ทำเอาคนที่แห่กันมาสมัครลงเลือกตั้งต่างคนต่างขอจับเพื่อให้สมหวังกับเลือกเบอร์ตามที่คิดบางคนก็ชอบเครื่องรางของขลังก็ขอดูขอถ่ายรูปด้วย สุดท้ายตนก็เชื่อว่ามาจากปลัดขิกและอีเป๋อที่ได้ให้ตนสมหวังและได้ศรัทธาจากการที่ได้เบอร์ 1,https://www.naewna.com/likesara/608201,12_10_2021
‘เซียนพระ’ช็อก!แฟนวัย34ปี ปืนจ่อขมับยิงตัวเองดับ,"เซียนพระช็อก!แฟนวัย34ปี ปืนจ่อขมับยิงตัวเองดับ 11 ตุลาคม 2564 พ.ต.อ.ธีรวัฒน์ เลี่ยมสุวรรณ ผกก.สภ.เมืองภูเก็ต , พ.ต.ท.สาธิต หนูฤทธิ์ รอง ผกก.สส.สภ.เมืองภูเก็ต , พ.ต.ต.ทัพไทย ลีลานนท์ สว.สส.สภ.เมืองภูเก็ต , ร.ต.อ.อนิรุทธิ์ ทองผึ้ง รอง สว.สส.สภ.เมืองภูเก็ต , ร.ต.อ.ไกรสรณ์ ภาคอารีย์ รอง สว.(สอบสวน) สภ.เมืองภูเก็ต พร้อมด้วยเจ้าหน้าที่ตำรวจพิสูจน์หลักฐานภูเก็ต แพทย์เวร รพ.วชิระ เข้าตรวจสอบที่ห้องเช่า ถ.ตะกั่วป่า ต.ตลาดเหนือ อ.เมืองภูเก็ต จ.ภูเก็ต หลังได้รับแจ้งมีเหตุบุคคลยิงตัวตาย จากการตรวจที่เกิดเหตุ พบศพผู้เสียชีวิต ทราบชื่อ คือ น.ส.ญาณี อายุ 34 ปี ที่อยู่ ถ.สุรินทร์ ต.ตลาดใหญ่ อ.เมืองภูเก็ต สภาพศพนอนอยู่บริเวณข้างที่นอนภายในห้องเช่าดังกล่าว ลักษณะมีบาดแผลโดนยิงตรงขมับ ด้านขวา และพบอาวุธปืนลูกโม่ ขนาด .38 ตกอยู่บนที่นอนภายในห้องที่เกิดเหตุ จากการสอบถามนายยศวิมล อายุ 61 ปี ให้การกับเจ้าหน้าที่ตำรวจว่า ตนมีอาชีพเกี่ยวกับการรับเช่าพระ และเป็นแฟนของผู้เสียชีวิต พักอาศัยอยู่ที่ห้องเช่าที่เกิดเหตุด้วยกัน โดยวันก่อนเกิดเหตุ น.ส.ญาณี ซึ่งมีอาการเป็นโรคซึมเศร้า อีกทั้งยังมีโรคประจำตัวต้องเข้ารับการรักษาตัวที่ รพ.อยู่บ่อยครั้ง ได้พยายามจะขออาวุธปืนที่ตนเก็บซุกซ่อนไว้ในห้องเช่าอยู่หลายครั้ง แต่ตนไม่ให้ และได้นำอาวุธปืนดังกล่าวใส่กระเป๋าสะพายแล้วมาเก็บไว้ในชั้นวางของที่ห้องทำงาน ก่อนเกิดเหตุขณะที่ตนเข้าห้องน้ำซึ่งอยู่ในห้องทำงาน เมื่อกลับออกมาสังเกตพบว่าอาวุธปืนได้หายไป เชื่อว่า น.ส.ญาณี แอบเอาไป จึงรีบเดินกลับไปดูที่ห้องเช่าซึ่งอยู่บริเวณด้านหลังของตัวบ้าน พบว่า น.ส.ญาณี ได้ใช้อาวุธปืนกระบอกดังกล่าวยิงเข้าบริเวณขมับศีรษะด้านขวา หายใจรวยรินนั่งพิงอยู่ตรงขอบเตียง ตนจึงเรียกให้เพื่อนที่อยู่ภายในห้องพักชั้นบน โทร.แจ้งเจ้าหน้าที่มูลนิธิกุศลธรรม และเจ้าหน้าที่ตำรวจ แต่ น.ส.ญาณี ทนพิษบาดแผลไม่ไหว สิ้นใจในเวลาต่อมา ด้านเจ้าหน้าที่ตำรวจ สภ.เมืองภูเก็ต ร่วมกับเจ้าหน้าตำรวจพิสูจน์หลักฐานภูเก็ต ได้ตรวจสอบที่เกิดเหตุ และเก็บรวบรวมพยานหลักฐานที่เกี่ยวข้อง พร้อมทั้งเชิญตัวนายยศวิมล และพยานที่พักอาศัยในห้องเช่าใกล้เคียง มาทำการสอบสวนอย่างละเอียดอีกครั้ง ส่วนศพผู้เสียชีวิตมอบให้ทางเจ้าหน้าที่มูลนิธิกุศลธรรมได้นำส่ง รพ.วชิระ เพื่อแพทย์ทำการชันสูตร ต่อไป -005",https://www.naewna.com/local/608188,12_10_2021
เทรลเลอร์ขน‘ยาบ้า’ล้านเม็ดไม่รอด ทำร่วงกลางถนน รวบคนขับสอบขยายผล,"เทรลเลอร์ขนยาบ้าล้านเม็ดไม่รอด ทำร่วงกลางถนน รวบคนขับสอบขยายผล 11 ตุลาคม 2564 พ.ต.อ.ชวลิต เพชรศรีเปีย รอง ผบก.ภ.จว พัทลุง , พ.ต.อ.สุริยา ปัญญามัง รอง ผบก.ภ.จว.พัทลุง พร้อมเจ้าหน้าที่ตำรวจชุดปราบปรามยาเสพติดตำรวจภูธรจังหวัดพัทลุง และเจ้าหน้าที่ตำรวจชุดปราบปรามยาเสพติดตำรวจตระเวนชายแดนที่ 434 พัทลุง เข้าตรวจสอบบริเวณถนนสายเอเชีย ฝั่งขาขึ้น ต.คูหาสวรรค์ อ.เมืองพัทลุง ในที่เกิดเหตุเจ้าหน้าที่ตำรวจควบคุมตัวนายอิสมาแอ ยากัด อายุ 52 ปี อยู่หมู่ 17 ต.อิสาณ อ.เมือง จ.บุรีรัมย์ คนขับรถเทรลเลอร์หัวลาก ซึ่งบนรถบริเวณด้านหลังพบยาบ้าบรรจุในถังน้ำพลาสติกสีน้ำเงิน ส่วนในกระสอบปุ๋ยบรรจุยาบ้า เบื้องต้นพบประมาณ 1,170,000 เม็ด จากการสอบสวนทราบว่า ขณะที่นายอิสมาแอ ขับรถเทรลเลอร์ เพื่อจะเลี้ยวกลับหัวรถบริเวณสี่แยกเอเชีย เพื่อมุ่งหน้าไป จ.ปัตตานี ปรากฏว่ามีของหล่นจากรถ ช่วงจังหวะนั้นมีเจ้าหน้าที่ตำรวจตระเวนชายแดน 434 พัทลุง นอกเครื่องแบบ และเจ้าหน้าที่ตำรวจสายตรวจจักรยานยนต์ อยู่บริเวณนั้นพอดี จึงวิ่งเข้ามาหวังจะช่วยเก็บของให้กับนายอิสมาแอ เพราะเป็นรถใหญ่และจอดกีดขวางการจราจร แต่เมื่อมาเห็นสิ่งของที่ตกจากรถ มีลักษณะเป็นห่อคล้ายยาเสพติด เมื่อแกะดูปรากฏว่าเป็นยาบ้า จึงควบคุมตัวนายอิสมาแอ ไว้ พร้อมแจ้งนายตำรวจที่เกี่ยวข้องเข้าตรวจสอบที่เกิดเหตุ จากการสอบปากคำนายอิสมาแอ เบื้องต้นให้การวกไปวนมา โดยระบุว่าปกติทำงานรับจ้างบรรทุกอ้อยอยู่ในภาคอีสาน และรอบนี้ขับรถคันดังกล่าวลงมาภาคใต้ โดยมีการว่าจ้างให้ไปจอดรถรับยาบ้าที่บริเวณหน้ากองบิน 7 จ.สุราษฎร์ธานี เมื่อช่วงประมาณ 6 โมงเช้า ก่อนจะขับรถมุ่งหน้าไปยัง จ.ปัตตานี แต่รถมาเสียในพื้นที่ จ.พัทลุง จึงเอาเข้าซ่อมที่อู่บริเวณสี่แยกเอเชีย หลังซ่อมเสร็จก็ขับรถออกจากอู่หวังจะกลับหัวรถมุ่งหน้าลงใต้ แต่ปรากฏว่ามียาบ้าตกเสียก่อน นายอิสมาแอ ยังบอกเจ้าหน้าที่ด้วยว่า เพิ่งทำครั้งเป็นครั้งแรก โดยได้รับค่าจ้างจำนวน 10,000 บาท และรู้ว่าสิ่งผิดกฎหมาย แต่ไม่รู้ว่าเป็นยาบ้า อย่างไรก็ดีหลังจากนี้เจ้าหน้าที่ตำรวจจะได้มีการสอบปากคำผู้ต้องหาโดยละเอียดอีกครั้ง เพื่อขยายผลหาผู้ร่วมขบวนการต่อไป -005",https://www.naewna.com/local/608182,12_10_2021
'เกริก ชิลเลอร์'ควงลูกสาว'น้องแซมมี่' เคลียร์ชัดใช้เส้นคุณพ่อจนได้เป็นศิลปินจริงไหม!?,นักแสดงหนุ่มรุ่นใหญ่ เกริก ชิลเลอร์ ที่วันนี้จะขอควงลูกสาวน้องแซมมี่ ภัคธีมา มาเปิดใจครั้งแรกหลังขึ้นแท่นเป็นศิลปินเต็มตัว พร้อมทั้งเคลียร์ข่าวเม้าท์มาเป็นศิลปินได้ก็เพราะใช้เส้นคุณพ่อ ผ่านทางรายการ คุยแซ่บ Show ทางช่อง วัน31 ที่มีหนิง ปณิตา และเป็กกี้ ศรีธัญญา เป็นพิธีกรดำเนินรายการ น้องแซมมี่ปีนี้กี่ขวบแล้ว? แซมมี่ : 18 ปีค่ะ มีคนเคยบอกเยอะมากๆ เลยว่าลูกสาวเราหน้าตา น่ารักมากๆ ฟังจนชินหรือยัง? เกริก : หน้าตาก็พอไปวัด ไปวาได้ เดี๋ยวชมลูกตัวเองว่าสวย เดี๋ยวมันจะไม่ดี ผมไม่ค่อยได้ภูมิใจว่าจะต้องสวยหรือต้องอะไร เอามันสมองที่จะให้มันมีทัศนคติที่ดีดีกว่า นั่นคือคนสวย น้องเขาฉายแววเป็นศิลปินตั้งแต่อายุเท่าไหร่? เกริก : เริ่มแรกเลย ผมให้ลูกเรียนเปียโน ผมเป็นคนชอบฟังเปียโน ฟังเพลงคลาสสิคแล้วหมายมั่นปั้นมือว่าน่าจะมีสักคนใน 3 คนนี้น่าจะเล่นเปียโนคลาสสิคภายในบ้าน แล้วลูกก็ไม่เคยร้องเพลงภายในบ้านให้ผมได้ยินเลย มาถามเขาตอนหลัง เขาร้องในห้องน้ำ ห้องนอน ร้องอยู่ที่โรงเรียนอะไรอย่างนี้เราก็เลยไม่รู้ว่าเขามีความสามารถอะไร ความเป็นพ่ออยากให้เขาได้ความรู้อยากให้เขาเรียน อยากให้มีดนตรีเป็นเพื่อนเขาในวันที่เขาโตขึ้น เพราะว่าดนตรีมันจะอยู่ติดตัวไปจนแก่ตาย เราก็คิดแค่นั้น หรือว่าสายการเรียนปกติแล้วใครๆ เขาก็เรียนกัน แต่ที่เรามีความสามารถพิเศษเปียโน ต่อไปไม่มีงานทำก็ไปเป็นครูสอนเปียโนได้ ไปอยู่ไหนบนโลกนี้มันก็หางานทำได้ง่าย ผมคิดแค่นั้นเอง แซมมี่ซ่อนพ่อยังไง ทำไมพ่อถึงไม่รู้เลยว่าเรามีความสามารถด้านดนตรีมากๆ? แซมมี่ : จริงๆ แซมเป็นคนขี้เขิน ก่อนหน้านี้แซมไม่ได้โตมาแบบชอบร้องเพลง ที่บ้านคือไม่ได้ฟังเลย แล้วหนูไปร้องที่ไหน ยังไง? แซมมี่ : ร้องในห้องน้ำ ร้องในพื้นที่ส่วนตัวของเรา ปกติจะไม่ได้ร้องให้คนอื่นฟัง แต่คนในบ้านก็เริ่มรู้กันหมดทุกคนแล้ว ยกเว้นคุณพ่อ? เกริก : ผมเป็นผู้ชายคนเดียวในบ้าน ที่เวลาเขาคุยกัน เขาจะคุยเรื่องผู้หญิงๆ ซึ่งเราเป็นผู้ชายเขาคิดว่าเราไม่ค่อยรู้เรื่องแหละ แต่เราก็โตมาในครอบครัวผู้หญิง แต่สุดท้ายแล้ว แม่เขาเอาคลิปวีดิโอที่แซมมี่เขาร้องเพลงมาเปิดให้เราฟัง เราก็ฟังคนอื่นร้องก่อน เออ..น้องนี่มันเสียงดี พอถึงแซมมี่ เห้ย..ทำไมลูกเราเสียงแปลกๆ มันโดดชัดขึ้นมา แต่คนอื่นก็ร้องดีนะ ร้องแบบนักร้อง เราก็เลยขับรถ แซมมี่นั่งข้างๆ เราก็หาจังหวะ แซมร้องเพลงอะไรก็ได้ให้พ่อฟังสักเพลง เขาก็บอกว่าไม่เอา หนูไม่ชอบร้อง ทำไมหนูถึงไม่ยอมร้อง? แซมมี่ : มันเขิน ถ้าสมมติเราไปงานรวมญาติ แล้วญาติบอกให้ร้องเพลงให้ฟัง แซมเป็นฟิวประมาณนั้นคือมันเขิน เกริก : เขาเขิน แต่เราอยากฟังไง เข้าใจไหม ด้วยความที่เราเป็นนักแสดงเราไม่เขินตรงไหนเลย ลูกต้องเลือดศิลปินสิ มันต้องทำได้ทุกที่ทุกเวลา แต่อันนี้เป็นเสียงในความคิด แต่ถ้าพูดกับลูกก็บอกว่าไม่เป็นไร ถ้าพร้อมแล้วร้องให้พ่อฟังหน่อย ที่พี่อยากฟังลูกร้องเพลง เพราะจริงๆ ตัวเองเป็นคนร้องเพลงเก่งเหมือนกัน? เกริก : คือตัวเองชอบฟังเพลงตั้งแต่เด็กเลย แล้วเวลาอยู่ในรถเราก็จะเปิดเพลง แซมก็จะนั่งอยู่ด้วยตั้งแต่เด็ก แล้วผมเปิดเพลงดังมาก ในรถทุกคนก็จะฟังเพลง นี่เขาเอากลิ่นตรงนั้นมาอยู่ในตัวเขาจนถึงทุกวันนี้ คุณพ่อมีวิธีหลอกแซมมี่ยังไง เราถึงยอมร้องเพลงให้คุณพ่อฟัง? แซมมี่ : เขาพูดแบบถ้าสมมติแซมไม่ร้องให้เขาฟัง ลองลงไอจีสักนิด เราก็ลง เกริก : ผมเปิดมาคลิปดำมากได้ยินแต่เสียง แล้วเราฐานะคนฟังเพลง พอได้ยินเพลงที่เขาร้อง 15 วิ เราอยากฟังอีก พอลงไปแล้วค่ายเพลงโทรหาพี่เกริกสายแทบไหม้เลย มีแต่คนอยากได้ตัว? เกริก : เขาไม่ได้โทรหาผม เขาติดต่อไปทางแซมเอง แซมลงได้สัก 3 คลิปปุ๊บ คนดนตรีมันก็จะพูดต่อๆ กันก็อินบล็อกซ์ไปหาแซม แซมก็จะเริ่มมาเล่า พ่อมีค่ายนี้โทรมา อินบล็อกซ์มาหาหนู แต่ว่าหนูไม่ใช่แนวนั้น จนกระทั่งร้องไปได้สักพักนึงก็มีค่ายนึงติดต่อมา แล้วเขาคิดว่ามันตรงกับสไตล์เขา เพราะว่าเขาร้องทั้งไทย ทั้งอังกฤษ แล้วเขาก็แต่งเองได้ทั้งไทย ทั้งอังกฤษ แล้วก็อยากมีโอกาสได้ร่วมทำงาน แล้วก็ค่ายที่เขาตัดสินใจอยู่เปิดโอกาสให้เขาได้ทำงานเยอะ คือไม่ได้ไปคอบเขา กำหนดว่าเขาต้องเป็นนู้นเป็นนี่ มากจนเกินไป มีคนเม้าท์ไหมว่าพี่เกริกดันลูก มีเส้นในวงการบันเทิงแน่นอนเลย โดนไหม? เกริก : มันก็น่าจะมีบ้างครับ คือถ้าผมจะดันลูก ผมดันลูกเล่นละครตั้งแต่เด็กแล้วลูกทั้งสามคมของผมไม่มีรอดอะ คนเหยียบผมก็มี แต่คนรักผมก็มีเยอะ แล้วผมก็รู้จักคนเยอะ แต่ผมก็ยังยืนยันจุดยืนเดิมเมื่อ 10 กว่าปีที่ผมให้สัมภาษณ์ไปว่าผมไม่อยากให้ลูกเข้าวงการบันเทิง ผมอยากให้ลูกเรียนหนังสือและใช้ชีวิตความเป็นเด็กให้มันเป็นสเต็ปขั้นตอนของชีวิตไปเก็บเกี่ยวไปเอาคอนเน็กซ์กับเพื่อนๆ ในวัยเรียน เพื่อเติบโตมา เพราะว่าช่วงชีวิตหลังการแสดงมันจบลงเนี่ย ชีวิตที่เหลือมันยังอีกยาว ถ้าเกิดว่ามันไม่เก็บเกี่ยวความรู้ ไม่เก็บเกี่ยวประสบการณ์ชีวิตที่เหลือของนักแสดงต่อไปมันจะลำบาก เมื่อคุณเลิกเป็นนักแสดงแล้ว ตอนแรกบอกว่าเป็นเด็กขี้อาย แล้วทำไมอยู่ๆ ถึงส่งเพลงไปให้กับทางค่ายที่เวลาเขาขอมา? แซมมี่ : แซมเติบโตมากับการเล่นดนตรี มันก็หลีกเลี่ยงไม่ได้ ชอบฮำเพลงในห้องน้ำ ชอบร้องเพลงคนเดียว แต่เอาจริงๆ มันน่าจะเกิดจากความมั่นใจนะคะ พอแซมเริ่มโตขึ้นมันก็เริ่มมา แล้วเรื่องเล็กๆ น้อยๆ อย่างการร้องเพลงลงไอจีส่วนตัวมันก็เริ่มมาเรื่อยๆ ก่อนหน้านี้มีความคิดอยากเข้าวงการบันเทิงไหม? แซมมี่ : จริงๆ แซมไม่เคยคิดว่าแซมจะเข้ามาทำงานเบื้องหน้า จริงๆ แล้วแซมอยากทำงานศิลปะอะไรก็ได้ แต่เป็นแบบเบื้องหลัง ตอนนี้ก็ได้ทำทั้งเบื้องหลังแล้วก็เบื้องหน้า คุณพ่อไม่ได้ดันเข้ามาเล่นละคร ไม่ได้ดันเข้าวงการ แต่ทำไมถึงยอมให้เข้าวงการเพลง? เกริก : ผมบอกลูกเสมอ ลูกอยากเรียนอะไรบอก แล้วลูกคิดเลยว่าชีวิตหนูจะไปทางไหน ผมจะไม่บังคับลูกเลยว่าลูกจะเป็นอะไร ขอให้อยู่กับมันแล้วมีความสุข แล้วมันเลี้ยงตัวหนูได้ แล้วไปสอนลูกหลานได้อีก ผมไม่ได้คาดหวังอะไร แม้กระทั่งการร้องเพลงเนี่ยผมก็ถามแซมมี่อยู่เสมอว่าแซมมี่ถ้ามันไม่ดังหนูจะเสียใจไหม เขาบอกหนูไม่เสียใจ จุดประสงค์ จุดมุ่งหมายหนูก็คือทำงานเบื้องหลังดนตรี แล้วหนูก็มุ่งมาทางนั้น หนูไม่ได้มุ่งมาทางเบื้องหน้า หนูมีความสุขที่ได้เขียนเพลง ทุกวันนี้หนูเขียนเพลงออกเป็นเพลงแล้ว หนูประสบความสำเร็จแล้ว ณ ตอนนี้ ค่ายติดต่อเรามาเยอะมาก ทำไมเราถึงตัดสินใจเลือกค่าย Universal Music? แซมมี่ : มันเป็นโอกาสที่ใหญ่มากสำหรับแซม เพราะว่ามันเป็นค่ายระดับโลก แล้วแซมได้ทำงานเต็มที่ในส่วนของแซม อาร์ตเวิร์กของแซม แซมแต่งเพลงของแซมเอง แซมรู้สึกว่ามันเหมาะกับความเป็นแซม ก็เลยเลือก ก่อนจะมาเป็นศิลปินเต็มตัวแบบนี้คุณพ่อบอกตอนเด็กๆ ดื้อมาก? เกริก : เฟี้ยวๆ ลูก 3 คนก็จะเป็นไปในแต่ละวัย เราเรียนรู้ไปพร้อมๆ กัน ลูกก็เรียนรู้ผม ผมก็เรียนรู้ลูกในช่วงของอายุของเด็กๆ ความคิด การมองเห็น ก็จะเปลี่ยนไปเรื่อยๆ ตามสเต็ปของอายุ เราก็ตามเกมเขา แต่เราก็ยังเป็นคนคุมเกมอยู่ เรื่องที่ห่วงที่สุดคือเรื่องลูกมีแฟน? เกริก : ใช่ แต่ผมยังห่วงไม่เท่าแม่เขานะ แม่เขาหนักเลย รู้สึกยังไงบ้างที่พ่อ แม่ ห่วงเรื่องการมีแฟน? แซม : แซมเฉยๆ มากๆ เลยนะคะ คือแซมเข้าใจเขาอะ ถ้าวันนึงแซมมีลูก แซมก็คงเป็นห่วง แล้วก็ช็อกๆ นิดหน่อย แล้วเวลาคนเข้ามาคุยกับเรา เรากล้าเล่าให้พ่อแม่ฟังไหม? แซมมี่ : แซมเล่าทุกเรื่องเลยนะคะ แบบมีคนเข้ามาหรืออะไรอย่างนี้ เกริก : เล่าทุกเรื่อง พอมันเรียบร้อยแล้วมันถึงเล่าไง เวลามีแฟนแล้วเขาถึงมาเล่า เห็นว่าสอนให้ดื่มแอลกอฮอล์? เกริก : มันมีอยู่ครั้งนึงไปคอนเสิร์ต ข้างหน้าเขาก็มีเป็นคอกเทล เราก็ยืนอยู่ข้างหน้าแต่งตัวเป็นวัยรุ่น เราก็ดื่มๆ แล้วหันมาถามลูกแซมเอาหน่อยไหม จุดประสงค์เรา เราก็ว่าลูกจะไปแอบดื่มกับเพื่อน คือเราเป็นห่วง มันต้องเอาจากมือเราก่อนลูกมันจะได้กลัว กินไปมันจะได้ขม แล้วอี้ คืออยากให้เขาเข็ดกับความขมของแอลกอฮอล์ เราก็บอกลูกลองชิมสักนิดนึง เขาก็บอกจะดีเหรอพ่อ เดี๋ยวแม่รู้ แม่ว่าเอา สักนิดไม่เป็นไรหรอก แล้วเขาก็ชิม แย่แล้วพ่อหนูชอบ ก็ต้องขอโทษแม่ แม่เขานั่งฟังอยู่ แซมมันชอบ น้องแซมชอบไหม? แซมมี่ : ตอนนี้แซมไม่แล้ว แต่มันจะทำให้ลูกเราเอาตัวรอดในสังคม? เกริก : มันทำให้รู้ว่ามนุษย์มีพัฒนาการ มันต้องลองผิดลองถูกด้วยตัวมันเอง คู่นี้เขาชวนกันไปดูผี? เกริก : บ้านผมอะไรกับผีก็ไม่รู้เยอะแยะมากมาย คือผมอาจจะเป็นความเชื่อจากรุ่นแม่ รุ่นยายมา แล้วก็ไปบวชมา มีสมาธิ แล้วเป็นคนมีเซ้นส์ ประกอบกับเดือนที่เกิดด้วยมันก็จะมีซิกเซ้นส์ แล้วแซมมี่เกิดเดือนเดียวกับผม ราศีเดียวกันกับผม เพราะฉะนั้นมันจะมีซิกเซ้นส์คล้ายๆ กัน เคยเห็นพร้อมกันด้วย? เกริก : เคย ปกติผมจะเห็นเป็นรูป เป็นเงาดำๆ แล้วก็เป็นคนเลยเดินผ่านหานไป นั่งมอง ยืนมอง นั่งกินอะไรอย่างนี้ แต่มันมีอยู่ครั้งนึง แปลกมากผมไม่เคยเห็นเลย ซึ่งผมไม่ได้เห็นคนเดียว แซมก็เห็นด้วย ที่บ้านผมเนี่ยตรงข้างหน้ามันจะมีเป็นกระจก ผมก็นั่งมองต้นไม้ไป แซมมี่ก็นั่งที่โต๊ะทำงาน สักพักมีเสียงเหมือนเสียงมอเตอร์ไซค์ แซมมี่ : ที่มันจะตลกคือ เราหันหน้ามาพร้อมกัน เกริก : แซมเห็นใช่ไหม เห็นเป็นยังไง แซมมี่ : แซมเห็นเป็นมอเตอร์ไซค์ เกริก : เห็นเป็นหมวกกันน็อก มันเข้ามาได้ยังไง แซมมี่ : แล้วตอนนั้นแซมรีบวิ่งไปดูกล้องวงจรปิด แล้วในกล้องไม่มีแม้แต่นกบินผ่าน เกริก : คือมันแปลกตรงที่เราไม่เราไม่เคยเห็นผีมอเตอร์ไซค์มาก่อน แซมมี่กลัวไหม? แซมมี่ : แซมอึ้งมากกว่า ติดตาอยู่เลย เกริก : ด้วยประสบการณ์การเห็นผีของผมตั้งแต่เด็กจนโต เราไม่เคยเห็นผีมอเตอร์ไซค์รับจ้าง เราเห็นเงา เป็นอะไรไป ติดตามชมรายการคุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama,https://www.naewna.com/entertain/608180,12_10_2021
(คลิป) 'เจ้าคุณเจือ' เปิดใจ! ใช้หลักเมตตาอย่าอาฆาตให้อภัย,อ่านข่าวที่เกี่ยวข้องที่นี่ : 'เจ้าคุณเจือ'เปิดใจ! พร้อมร่วมพิธีฯพระบัญชาขึ้นเป็นที่ปรึกษาเจ้าคณะจังหวัดเมืองคอน. -008,https://www.naewna.com/channel/608172,12_10_2021
ไม่ต้องลุ้น!!! 'วาสนา นาน่วม'เฉลยแล้วแถลงการณ์ด่วนบิ๊กตู่คืนนี้คืออะไร?,11 ตุลาคม 2564น.ส.วาสนา นาน่วม ผู้สื่อข่าวสายทหารชื่อดัง ได้โพสต์ข้อความผ่านเฟชบุ๊ก Wassana Nanuam โดยมีเนื้อหาระบุว่า ทำเนียบฯแจ้งข่าว คืนนี้ เวลา 20.30 น พลเอกประยุทธ์ จันทร์โอชา นายกรัฐมนตรี จะมีแถลงการณ์สำคัญ ออกทาง ทรท . ทุกช่อง พร้อมขอความร่วมมือ จากสื่อแขนงต่างๆ และสื่อหนังสือพิมพ์ให้ พื้นที่ข่าวหน้า1 จะเป็นประโยชน์ต่อประเทศ และประชาชน สื่อเดา กันใหญ่ โควิดฯ-การเมือง หรืออะไร สุดท้าย มีรายงานว่า เกี่ยวข้องกับสถานการณ์โควิดฯ ที่มีแนวโน้มที่ดี เดินหน้า ประกาศ เปิดประเทศ คาดจะเปิดรับนักท่องเที่ยวเข้าประเทศ โดยไม่ต้องกักตัว ขอบคุณข้อมูลเฟชบุ๊กWassana Nanuam,https://www.naewna.com/politic/608164,12_10_2021
สุดโรแมนติก! 'นิว ชัยพล'จูงมือแฟนสาวถ่ายพรีเวดดิ้ง อวดโมเม้นต์หวานฉ่ำ,11 ต.ค.64หลังจากที่นักแสดงหนุ่มนิว ชัยพล จูเลียต พูพาร์ตได้ทำเซอร์ไพรส์ขอแฟนสาวเมษา กิตติมา วงษ์สวัสดิ์ทายาทนักธุรกิจหมื่นล้าน แต่งงานไปเมื่อช่วงเดือนมิถุนายนที่ผ่านมา และเผยฤกษ์ดีเตรียมจูงมือกันเข้าประตูวิวาห์ ในวันที่ 18 ต.ค. นี้ ล่าสุดทั้งคู่ได้ควงกันไปถ่ายภาพพรีเวดดิ้งสุดหวาน ในบรรยากาศสุดโรแมนติกท่ามกลางธรรมชาติที่เขาใหญ่ ล่าสุด ว่าที่เจ้าบ่าว-เจ้าสาวก็จูงมือกันจัดเต็มเสื้อผ้าหน้าผม พากันไปถ่ายภาพพรีเวดดิ้งหวานแหวว ท่ามกลางบรรยากาศโรแมนติกที่เขาใหญ่ เรียกว่าทั้งสวยทั้งหวานทั้งโรแมนติกครบรสมากๆ,https://www.naewna.com/entertain/608178,12_10_2021
'ปารีณา'เหน็บแรง! ถึงปมร้อน'พระมหาสมปอง' แคปชั่นดุเดือดบอกสึกเถอะ,วันที่ 12 ตุลาคม 2564 หลังเป็นประเด็นร้อนในโลกออนไลน์ เมื่อพระมหาสมปอง ตาลปุตฺโต พระนักเทศน์ชื่อดัง เผยความอัดอั้นระหว่างไลฟ์สอนธรรมะ ร่วมกับ พระมหาไพรวัลย์ และพระมหานภันต์ สนฺติภทฺโท ในไลฟ์ชื่อ พส.ไพรวัลย์ ขิงมาขิงกลับ ไม่โกง เมื่อคืนวันที่ 9 ต.ค.ที่ผ่านมา ช่วงหนึ่งพระมหาสมปองกล่าวถึงกรณีถูกจ้องจับผิดและถูกขู่ว่าทางผู้มีอำนาจจ้องจะจับสึก ทั้งที่ตนก็ได้พยายามทำทุกอย่างเพื่อให้ทุกคนมีความสุข ซึ่งทำให้โลกออนไลน์ชาวเน็ตจำนวนมากต่างออกมาให้กำลังใจ พร้อมขอปกป้องพระมหาสมปอง โดยมีการติดแฮชแท็ก #Saveพระมหาสมปอง จนขึ้นเทรนด์ทวิตเตอร์ ขณะที่ น.ส.ปารีณา ไกรคุปต์ ส.ส.ราชบุรี พรรคพลังประชารัฐ ก็ได้ออกมาเคลื่อนในเรื่องดังกล่าว โดย น.ส.ปารีณา ได้แชร์โพสต์เกี่ยวกับพระมหาสมปอง พร้อมแคปชั่นสั้นๆ แต่ดุเดือดว่า #สึกเถอะxxx อ่านข่าวที่เกี่ยวข้อง :แค่ได้ยินมา! 'มหาสมปอง'ไม่กล้าเปิดชื่อใครจ้องจับสึก ยอมรับข่าวไม่ได้กรอง,https://www.naewna.com/likesara/608248,12_10_2021
ยิปซีพยากรณ์'ดวงรายวัน'ประจำวันอังคารที่ 12 ตุลาคม ​2564,ท่านที่เกิดวันอาทิตย์ อิทธิพลของไพ่ 3 ดาบ (Three of Swords)วันนี้เครียดกับงานบวกกับเพื่นร่วมงานคอยนินทาว่าร้าย ทำให้หงุดหงิดใจทั้งวัน ส่วนคนที่มีงานส่วนตัวกิจการเดินหน้าเข้าเป้าอย่างน่าพอใจ เงินทองมีลาภลอยเข้ามาแต่เก็บไว้ไม่อยู่ ความรักระวังอารมณ์ตนเองจะเป็นเหตุทำให้มีปากเสียงกับคนรัก ท่านที่เกิดวันจันทร์ อิทธิพลของไพ่ 8 เหรียญ (Eight of Pentacles)วันนี้การเงินเริ่มเดินสะพัด หากลุ้นสิ่งของ​มีค่าจะสมหวัง ทำให้เริ่มมีเงินใช้ไม่ขาดมือเหมือนก่อน กิจการส่วนตัวไปได้ดีเพราะจังหวะโอกาสที่ดีเข้ามาช่วยา และที่ทำงานประจำผลงานเด่นจนคนอื่นเขาเขม่นเพราะความอิจฉา แต่รักมีปัญหาบ้างจากเรื่องเดิมๆ ท่านที่เกิดวันอังคาร อิทธิพลของไพ่ 3 ถ้วย (Three of Cups)วันนี้ความรักลัลล้าคืนดีกับแฟนได้สำเร็จ ทำให้หายเศร้าเหงาหงอยเสียที งานเดินหน้าไปได้ดี ค้าขายไปได้มีกว่าเดิม เงินทองพอได้ใช้แต่อย่าใจอ่อนกับการเสี่ยงโชค ท่านที่เกิดวันพุธ อิทธิพลของไพ่ 8 ไม้เท้า (Eight of Wands)วันนี้งานเดินหน้าทำงานได้ดีมีผลงานน่าพึงพอใจ ทำให้เจ้านายพึงพอใจมากขึ้น และที่ทำงานส่วนตัวปัญหาต่างๆเริ่มแก้ไขได้ลุล่วง เงินทองเข้ามาแต่อย่าหวังมากนักกับการเสี่ยงโชค ความรักมีปัญาเล็กน้อยจากเรื่องเวลาที่ไม่ตรงกัน ท่านที่เกิดวันพฤหัสบดี อิทธิพลของไพ่กงล้อมหาสมบัติ (Wheel of Fortune)วันนี้งานเดินหน้าเพราะมุ่งมั่นตั้งใจทำงานของเรา ส่วนที่เป็นเจ้านายตนเองกิจการเริ่มดีขึ้นเพราะมีการปรับแผนใหม่ รักไปได้ดีมีกำลังใจให้กันและกัน เงินทองคล่องมือมีลาภลอยการเสี่ยงเข้ามา ทำให้วันนี้เงินทองเริ่มคล่องมืออย่างน่าพอใจ ท่านที่เกิดวันศุกร์ อิทธิพลของไพ่ยุติธรรม (Justice) วันนี้มีปัญหากับคนรักเหตุเพราะต่างคนต่างเครียด ด้านการเงินแม้จะมีเข้ามาแต่มีรายจ่ายฟุ่มเฟือย เล่นเอาเครียดทั้งวัน งานแม้พอมีผลงานแต่ปวดหัวกับเพื่อนร่วมงานที่คอยเขม่นอิจราเรา กิจการส่วนตัวจแม้จะมีลูกค้ามากขึ้นแต่ถ้าให้เครดิตใครจะโดนโกง ท่านที่เกิดวันเสาร์ อิทธิพลของไพ่โลก (The World)วันนี้หายเครียดเพราะเงินทองเริ่มเดินสะพัดคล่องมือ และและบางรายมีลาภลอยฟลุกๆเข้ามา งานเดินหน้าไปได้ดีหลังจากอืดมาหลายวัน ค้าขายเข้าเป้าสมหวัง ความรักเข้าใจกันและกัน ทำให้วันนี้ชีวิตลัลล้า ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/608244,12_10_2021
ด.ต.เครียดยิงตัวเองดับคาบ้านพักแฟลตตำรวจ,ร้อยเวรเข้าเวรอยู่ตกใจ!!ได้ยินเสียงผู้หญิงตะโกนเรียกช่วยด้วยช่วยด้วยโก๊ะยิงตัวตาย หลังทราบว่าดาบตำรวจยิงตัวเองตายดับที่บ้านพักแฟลตตำรวจ สภ.ตลุกดู่ อ.ทัพทัน 11 ต.ค.64 พล.ต.ต.ชาญวิทย์ กนกนาก ผู้บังคับการตำรวจภูธรจังหวัดอุทัยธานีลงพื้นที่มายัง สถานีตำรวจสภ.ตลุกดู่ เมื่อเวลา20.00.น.ของวันที่11ต.ค.64เนื่องด้วยมีดาบตำรวจยิงตัวเองตายเสียชีวิตที่บ้านพักแฟลตตำรวจ ขณะที่ ร.ต.อ.ศิริพงษ์ บทสันเทียะ ร้อยเวร สภ.ตลุกดู่ ได้เข้าเวรอยู่ที่สถานีตำรวจใกล้กับบ้านพักของดาบตำรวจ โดยเล่าว่าช่วงปฏิบัติงานอยู่ที่สภ.ได้ยินเสียงผู้หญิงมาตะโกนว่าช่วยด้วยๆช่วยด้วย โก๊ะยิงตัวตาย หลังจากนั้นจึงได้ทำการเปิดหน้าต่างที่สถานีตำรวจออกไปดูว่าใครมาตะโกนเรียกช่วยด้วย ล่าสุดพบเป็นภรรยาของดาบตำรวจที่พักอยู่ที่บ้านพักแฟลตตำรวจ จึงรีบรุดไปยังบ้านพักที่เกิดเหตุ พบผู้ตายที่เป็นดาบตำรวจนอนคว่ำหน้าหมดลมหายใจด้วยเลือดเต็มตัว จึงได้รายงานไปยังผู้บังคับบัญชาตามลำดับชั้น พร้อมประสานงานไปยังกู้ภัยอุทัยธานีจุดหนองฉางมายังที่เกิดเหตุ พร้อมแพทย์เวรโรงพยาบาลทันทัน และพิสูจน์หลักฐานตำรวจมาตรวจสอบยังที่เกิดเหตุ พร้อมเก็บหลักฐานในที่เกิดเหตุ ที่เกิดเหตุพบปืนออโตเมติกขนาด9มม. อยู่ในที่เกิดเหตุใกล้กับผู้ตาย ทราบต่อมาว่าผู้ตายชื่อดาบตำรวจวิทยา สง่างาม อายุ45ปี ผบ.หมู่ (ป.)สภ.ตลุกดู่ อยู่บ้านเลขที่5/21หมู่3ต.ตลุกดู่ อ.ทัพทัน จ.อุทัยธานี จากการสอบภรรยาของผู้ตายชื่อนางบุษดี สง่างาม อายุ43ปี อยู่บ้านเลขที่3หมู่4ต.นิคมเขาบ่อแก้ว อ.พยุหะคีรี จ.นครสวรรค์ ได้เปิดเผยกับผู้สื่อข่าวว่า ผู้ตายและตนเองได้พักอาศัยอยู่ที่บ้านพักแฟลตตำรวจบ้านเลขที่5/21ก่อนหน้านี้ผู้ตายเคยติดเหล้าหนัก พอมาพักหลังก็ได้เลิกเหล้ามาประมาณหลายเดือน แต่ก็ได้ทำการรักษาเกี่ยวกับการเลิกเหล้ามาโดยตลอด ล่าสุดก่อนเกิดเหตุผู้ตายได้เปิดเพลงเสียงดังลั่นอยู่ในบ้านพัก แล้วก็ได้ทำการปูที่นอนคล้ายเหมือนคนกำลังจะนอน พอหลังจากนั้นตนเองก็ได้เดินไปล้างจานที่หลังบ้าน สักพักได้ยินเสียงปืนดังขึ้นมา1นัด จึงรีบวิ่งเข้ามาดูที่บ้านพบผู้ตายใช้ปืนยิงเข้าไปที่หัวใจ หลังจากนั้นก็ได้วิ่งออกจากบ้านพักตำรวจเพื่อไปเรียกตำรวจที่สถานีใกล้บ้านพักให้มาช่วย จากการสอบถาม ร.ต.อ.ศิริพงษ์ บทสันเทียะ ร้อยเวรสภ.ตลุกดู่ ได้ตรวจสอบที่เกิดเหตุ พบผู้เสียชีวิตเป็นดาบตำรวจอยู่ที่สภ.ตลุกดู่ สาเหตุการเสียชีวิต คาดว่าจะมาจากผู้ตายมีโรคประจำตัวเครียดและซึมเศร้า ที่ผ่านมาเคยคิดจะฆ่าตัวตายมาแล้วครั้งหนึ่งแต่ก็รอดมาได้ พบบาดแผลรอยยิงที่ลาวนมด้านซ้าย หัวกระสุนติดค้างอยู่ด้านหลัง ทั้งนี้ได้นำศพดาบตำรวจไปตรวจพิสูจน์อย่างละเอียดอีกครั้งที่โรงพยาบาลสวรรค์ประชารักษ์ ก่อนนำศพไปทำพิธีทางศาสนาต่อไป. -008,https://www.naewna.com/local/608243,12_10_2021
โควิด‘ชลบุรี’ผู้ติดเชื้อรายใหม่511รายเสียชีวิต3ราย,"เมื่อวันที่ 12 ตุลาคม 2564 สำนักงานประชาสัมพันธ์จังหวัดชลบุรี - Chonburi PR สรุปรายงานสถานการณ์โควิด19ว่าวันนี้มีรายงานผู้ติดเชื้อโควิด-19 รายใหม่ จำนวน 511 ราย เสียชีวิต 3 ราย 1. Cluster เขตพื้นที่ทหารเรือ อำเภอสัตหีบ 8 ราย สะสม 1,215 ราย 1.1 ข้าราชการทหารเรือ 6 ราย 1.2 ทหารเกณฑ์ 2 ราย 2. Cluster บริษัท สยามโตโยต้าอุตสาหกรรม จำกัด อำเภอพานทอง 17 ราย สะสม 17 ราย 3. Cluster บริษัท CSSG (Subcontract บริษัทในอำเภอพานทอง) 12 ราย สะสม 104 ราย 4. Cluster แคมป์คนงาน บริษัท ซี เอ แซด (ประเทศไทย) จำกัด อำเภอศรีราชา 10 ราย สะสม 52 ราย 5. Cluster แคมป์ก่อสร้าง บริษัท อิตาเลี่ยนไทย อำเภอบางละมุง 7 ราย สะสม 7 ราย 6. สถานประกอบการในจังหวัดระยองหลายแห่ง 30 ราย 7. อาชีพเสี่ยงพบปะผู้คนจำนวนมาก 16 ราย 8. ให้ประวัติเดินทางมาจากพื้นที่เสี่ยงต่างจังหวัด 8.1 กรุงเทพมหานคร 3 ราย 8.2 จังหวัดระยอง 1 ราย 9. สัมผัสผู้ป่วยยืนยัน 9.1 ในครอบครัว 195 ราย 9.2 จากสถานที่ทำงาน 70 ราย 9.3 บุคคลใกล้ชิด 14 ราย 9.4 ร่วมวงสังสรรค์ 1 ราย 10. สัมผัสผู้ป่วยยืนยัน (อยู่ระหว่างสอบสวนโรค) 31 ราย 11. อยู่ระหว่างการสอบสวนโรค 96 ราย การระบาดของโควิด-19 ระลอกใหม่ เริ่มจากแหล่งสถานบันเทิง สู่ครอบครัว มาสู่เพื่อนร่วมงาน มาสู่ชุมชนที่พักอาศัยพนักงาน แรงงาน ซึ่งมีปัจจัยเสี่ยงมาจากการทานข้าวร่วมกัน หรือมีกิจกรรมใกล้ชิด สังสรรค์แม้จะเป็นเพียงกลุ่มเล็ก 2-3 คนในเพื่อนสนิท ขณะนี้มีการระบาดเป็นกลุ่มก้อน (Cluster) ในสถานประกอบการ 83 แห่ง และตลาด 5 แห่ง แคมป์คนงานก่อสร้าง 10 แห่ง และชุมชน 4 แห่ง ขอความร่วมมือ ตลาดดังนี้ 1. ผู้ค้าหรือลูกจ้าง ไม่สัมผัสใกล้ชิดกับผู้ค้าหรือลูกจ้างร้านอื่น ๆ ไม่ทานอาหารใกล้ชิดด้วย 2. ไม่สังสรรค์ 3. ป่วยต้องหยุด 4. ทำความสะอาดห้องน้ำสม่ำเสมอ โดยเฉพาะจุดสัมผัสร่วม หลังออกจากห้องน้ำต้องล้างมือทุกครั้ง ไม่ใช้มือจับหน้าโดยไม่ล้างมือ 5. ใส่แมสก์ตลอดเวลา 6. เมื่อมีผู้ติดเชื้อในตลาด หากมีการตรวจเชิงรุก ขอให้รับการตรวจเชิงรุกทุกคน 7. เมื่อมีการปิดตลาด ขอความร่วมมือผู้สัมผัส หรือมีความเสี่ยงต่อการติดเชื้อให้หยุดอยู่บ้าน 8. ไม่รับแรงงานต่างด้าวจากพื้นที่เสี่ยง ผู้เสียชีวิตรายใหม่ทั้ง 3 รายของวันนี้ จำนวน 1 รายเป็นผู้สูงอายุ และอีกจำนวน 2 รายอยู่ในวัยทำงานแต่มีโรคประจำตัว ทั้ง 3 ราย เป็นผู้สัมผัสในครอบครัวของผู้ป่วยยืนยันรายก่อนหน้า มีปัจจัยเสี่ยงร่วมที่ทำให้ความรุนแรงของโรคที่นำไปสู่การเสียชีวิต คือการมีโรคประจำตัว ได้แก่ โรคไตเรื้อรัง โรคเบาหวาน โรคอ้วน โรคไขมันในเลือดสูง และทุกรายไม่พบประวัติการรับวัคซีน ดังนั้น การฉีดวัคซีนจะช่วยป้องกันไม่ให้ป่วยหนัก ผู้สูงอายุและผู้ป่วยเรื้อรังควรได้รับการฉีดวัคซีนป้องกันโรคโควิด 19 เนื่องจากบุคคลกลุ่มนี้มีอัตราป่วยหนักหรือเสียชีวิตจากโรคโควิด 19 มากกว่ากลุ่มอื่น และขอความร่วมมือในสถานประกอบ มาตรการดังนี้ 1. ไม่สังสรรค์ ไม่ตั้งวงดื่มเหล้า 2. อาหารต้องไม่ทานใกล้ชิดด้วย 3. ป่วยต้องหยุด 4. จุดสัมผัสร่วม ต้องทำความสะอาดบ่อยๆ เช่น ลูกบิด ราวบันได สแกนนิ้วมือ เซ็นชื่อแล้วต้องล้างมือทันที 5. เคร่งครัดในสุขอนามัยส่วนบุคคล ใส่แมสก์ตลอดเวลา ล้างมือบ่อยๆ อยู่ห่างๆกัน สถานที่พักพนักงานสถานประกอบการ อาจจะเป็นที่หอพักที่สถานประกอบการหาให้ หรือหอพักที่ไปเช่าอยู่เอง ซึ่งเป็นที่อยู่ของพนักงานหลายๆบริษัทอยู่ปะปนกัน ซึ่งจะเป็นแหล่งกระจายเชื้อข้ามบริษัท เมื่อเริ่มมีกระระบาดในบริษัท ขอความร่วมมือพนักงานบริษัทเคร่งครัดในมาตรการส่วนบุคคล อยู่ห่างกัน ไม่ข้ามไปคุยกันกับห้องพักห้องอื่น ไม่ทานข้าวร่วมกัน ไม่สังสรรค์ อสม. เจ้าหน้าที่ ประชาชน ช่วยกันสอดส่อง ขณะนี้มีการระบาดในวงกว้างใน กทม. ปริมณฑล อาจมีผู้ติดเชื้อเดินทางเข้าชลบุรี รวมทั้งมีผู้ติดเชื้อในชลบุรี อาจยังไม่ทราบว่าตนเองติดเชื้อปะปนอยู่ในสังคม โดยที่เราไม่ทราบ จึงขอให้เคร่งครัดในมาตรการอย่างยิ่งยวด โดยเฉพาะสุขอนามัยส่วนบุคคล เชื้อเข้าทางจมูกปากตา ต้องไม่จับหน้าโดยไม่ล้างมืออย่างเด็ดขาด สวมแมสก์ตลอดเวลา พยายามออกจากบ้านให้น้อยลง อยู่ห่างกัน ล้างมือบ่อยๆ สำหรับผู้สัมผัสใกล้ชิดผู้ติดเชื้อโควิด-19 ต้องมีการกักตัวอย่างเข้มงวด ไม่ออกไปแพร่เชื้อ แม้การตรวจครั้งแรกจะไม่พบเชื้อ แต่มีหลายๆ รายตรวจพบเชื้อในครั้งที่ 2 ระหว่างการกักตัว 14 วัน จังหวัดชลบุรีจะยังคงดำเนินการค้นหาผู้สัมผัส และค้นหาเชิงรุกอย่างเข้มข้น เพื่อนำมาตรวจหาเชื้อโควิด-19 และนำมารักษาไม่ให้แพร่ระบาดต่อไป. #ค้นหาให้ทั่ว_กักตัวให้ดี_ชีวิตวิถีใหม่_ร่วมใจฉีดวัคซีน_สู้ภัยโควิด19 #รู้หน้า_ไม่รู้ใจ_ไม่รู้ใครติดโควิดบ้าง #อยู่ห่างกัน_หมั่นล้างมือ_แมสก์ต้องใส่_สแกนไทยชนะ 12 ตุลาคม 2564 เวลา 06.30 น. - 004",https://www.naewna.com/local/608237,12_10_2021
'สมุทรสาคร'พบผู้ป่วยใหม่120ราย เตรียมเปิดให้ปชช.Walk-inฉีดวัคซีนซิโนฟาร์ม,"12 ตุลาคม 2564 สาธารณสุขจังหวัดสมุทรสาครรายงานสถานการณ์ล่าสุดของผู้ติดเชื้อโควิด19 (11 ต.ค.64) โดยพบผู้ติดเชื้อรายใหม่ 120 ราย เสียชีวิตเพิ่ม 2 ราย อยู่ระหว่างเข้ารักษาตัวในโรงพยาบาล 1,428 ราย รักษาหายกลับบ้านเพิ่ม 161 ราย และอยู่ระหว่างการสังเกตอาการอีก 1,616 ราย ด้านการเข้ารับการฉีดวัคซีนของประชาชนในจังหวัดวานนี้พบว่ามีผู้เข้ารับการฉีดวัคซีนโควิด19 จำนวน 7,722 โด๊ส โดยแบ่งเป็นการเข้ารับวัคซีนเข็มแรก จำนวน 7,357 โด๊ส วัคซีนเข็มที่สอง จำนวน 2 โด๊ส วัคซีนเข็มที่สาม จำนวน 363 โด๊ส ยอดรวมของผู้ที่เข้ารับการฉีดวัคซีนรวมทั้งสิ้นแล้ว 1,123,760 โด๊ส โดยทางจังหวัดได้มีการเปิด Walk-in วัคซีนทางเลือก (ซิโนฟาร์ม) ในวันที่ 18-22 ตุลาคม 2564 เวลา 12.00 - 15.00 น. ที่วัดดอนไก่ดี อ.กระทุ่มแบน จ.สมุทรสาคร โดยคุณสมบัติของผู้ที่ขอเข้ารับวัคซีน 1. สัญชาติไทย ,2. อายุ 18 ปีขึ้นไป ,3.อาศัยอยู่ในจังหวัดหรือทำงานอยู่ในจังหวัดสมุทรสาคร ,4.ไม่เคยติดเชื้อโควิด19มาก่อน ,5.ไม่เคยได้รับการฉีดวัคซีนชนิดใดมาก่อน",https://www.naewna.com/local/608249,12_10_2021
นายกฯแถลงการณ์ 1 ธ.ค.ลุ้นเคาะเปิดสถานบันเทิง-ไฟเขียว‘ดื่มในร้าน’ได้,นายกฯแถลงการณ์ 1 ธ.ค.ลุ้นเคาะเปิดสถานบันเทิง-ไฟเขียวดื่มในร้านได้ เมื่อเวลา 20.30 น.วันที่ 11 ตุลาคม 2564 พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม แถลงผ่านโทรทัศน์รวมการเฉพาะกิจแห่งประเทศไทย ยืนยัน เปิดรับนักท่องเที่ยวเข้าประเทศ โดยไม่ต้องกักตัว (อ่านข่าวที่เกี่ยวข้อง : บิ๊กตู่แถลงการณ์!ก้าวเล็กๆที่สำคัญ เปิดประเทศรับนักท่องเที่ยว ไม่ต้องกักตัว) ช่วงหนึ่งว่า ภายในวันที่ 1 ธันวาคม 2564 จะพิจารณาอนุญาตให้ดื่มเครื่องดื่มแอลกอฮอล์ในร้านอาหารได้ และจะพิจารณาอนุญาตให้สถานที่พักผ่อนหย่อนใจ และสถานบันเทิง เปิดให้บริการได้ ภายใต้มาตรการด้านสาธารณสุขที่เหมาะสม เพื่อสนับสนุนและกระตุ้นภาคการท่องเที่ยว การพักผ่อนและบันเทิง โดยเฉพาะอย่างยิ่งในช่วงเวลาที่กำลังจะเข้าสู่เทศกาลเฉลิมฉลองเนื่องในโอกาสปีใหม่ -005,https://www.naewna.com/politic/608223,12_10_2021
"เปิดตลาดราคาทองคำปรับลง250 รูปพรรณขายออก28,400บาท","สมาคมค้าทองคำ รายงานราคาทองคำ ประจำวันที่ 12 ตุลาคม 2564 โดยเปิดตลาดราคาทองคำปรับลง 250 บาทดังนี้ ทองแท่ง รับซื้อ 27,800.00 บาท ขายออก 27,900.00 บาท ทองรูปพรรณ รับซื้อ 27,303.16 บาท ขายออก 28,400.00 บาท",https://www.naewna.com/business/608253,12_10_2021
'ดร.อนันต์'นักไวรัสวิทยาถามสั้นๆ ถ้านทท.มาวันละแสนจะตรวจRT-PCRยังไงเมื่อไม่เคยทำได้ถึง,12 ตุลาคม 2564ดร.อนันต์ จงแก้ววัฒนา นักไวรัสวิทยา ผู้อำนวยการกลุ่มวิจัยนวัตกรรมสุขภาพสัตว์และการจัดการ ศูนย์พันธุวิศวกรรมและเทคโนโลยีชีวภาพแห่งชาติ (ไบโอเทค) สำนักงานพัฒนาวิทยาศาสตร์และเทคโนโลยีแห่งชาติ (สวทช.) โพสต์ข้อความผ่านเฟซบุ๊กระบุว่า.... ถ้านักท่องเที่ยวมาวันละ 1 แสน เราจะตรวจ RT-PCR เค้ายังไง เพราะเราไม่เคยทำได้ถึง,https://www.naewna.com/local/608254,12_10_2021
ปภ.รายงาน 14 จังหวัดยังประสบอุทกภัย คลี่คลายแล้ว 19 จว.,"วันที่ 12 ตุลาคม 2564 เวลา 09.40 น. กรมป้องกันและบรรเทาสาธารณภัย (ปภ.) รายงานสถานการณ์อุทกภัยจากอิทธิพลพายุ เตี้ยนหมู่ ในช่วงวันที่ 23 ก.ย. – 7 ต.ค. 64 เกิดอุทกภัยใน 33 จังหวัด รวม 224 อำเภอ 1,189 ตำบล 8,099 หมู่บ้าน 1 เขตเทศบาล ประชาชนได้รับผลกระทบ 331,440 ครัวเรือน มีผู้เสียชีวิต 14 ราย สถานการณ์คลี่คลายแล้ว 19 จังหวัด ยังคงมีสถานการณ์ 14 จังหวัด ซึ่ง ปภ.ได้ร่วมกับจังหวัดและหน่วยงานที่เกี่ยวข้องลงพื้นที่สำรวจความเสียหายและให้การช่วยเหลือประชาชนต่อไป กรมป้องกันและบรรเทาสาธารณภัย ในฐานะกองอำนวยการป้องกันและบรรเทาสาธารณภัยกลาง (กอปภ.ก.) รายงานจากอิทธิพลพายุ เตี้ยนหมู่ ซึ่งเคลื่อนตามแนวร่องมรสุมเข้าปกคลุมภาคตะวันออกเฉียงเหนือ และภาคกลาง ทำให้บริเวณประเทศไทยตอนบนมีฝนเพิ่มมากขึ้นและมีฝนตกหนักถึงหนักมากบางแห่งตั้งแต่วันที่ 23 ก.ย. – 7 ต.ค. 64 ส่งผลให้เกิดน้ำท่วมฉับพลัน น้ำป่าไหลหลากในพื้นที่ 33 จังหวัด ได้แก่ เชียงใหม่ ลำพูน ลำปาง ตาก สุโขทัย พิษณุโลก เพชรบูรณ์ พิจิตร กำแพงเพชร เลย ขอนแก่น มหาสารคาม ชัยภูมิ ยโสธร นครราชสีมา บุรีรัมย์ สุรินทร์ ศรีสะเกษ อุบลราชธานี ปราจีนบุรี สระแก้ว จันทบุรี นครสวรรค์ อุทัยธานี ชัยนาท ลพบุรี สระบุรี สุพรรณบุรี สิงห์บุรี อ่างทอง พระนครศรีอยุธยา ปทุมธานี และนครปฐม รวม 224 อำเภอ 1,189 ตำบล 8,099 หมู่บ้าน 1 เขตเทศบาล ประชาชนได้รับผลกระทบ 331,440 ครัวเรือน สถานการณ์คลี่คลายแล้ว 19 จังหวัด (เชียงใหม่ ลำพูน ลำปาง พิจิตร เพชรบูรณ์ ตาก กำแพงเพชร บุรีรัมย์ นครปฐม ยโสธร สุรินทร์ เลยศรีสะเกษ สระแก้ว จันทบุรี ปราจีนบุรี ชัยนาท อุทัยธานี ชัยภูมิ) มีผู้เสียชีวิต 14 ราย (ลพบุรี 11 ราย เพชรบูรณ์ 2 ราย ชัยนาท 1 ราย) ยังคงมีสถานการณ์ 14 จังหวัด รวม 64 อำเภอ 376 ตำบล 1,995 หมู่บ้าน 101,923 ครัวเรือน ดังนี้ 1. สุโขทัย น้ำท่วมขังในพื้นที่ 3 อำเภอ ได้แก่ อำเภอเมืองสุโขทัย อำเภอศรีสำโรง และอำเภอคีรีมาศ ระดับน้ำลดลง 2. พิษณุโลก น้ำท่วมขังในพื้นที่ 3 อำเภอ ได้แก่ อำเภอวังทอง อำเภอพรหมพิราม และอำเภอบางระกำ ระดับน้ำลดลง 3. ขอนแก่น น้ำท่วมขังในพื้นที่ 9 อำเภอ ได้แก่ อำเภอแวงน้อย อำเภอแวงใหญ่ อำเภอโคกโพธิ์ชัย อำเภอชนบท อำเภอมัญจาคีรี อำเภอพระยืน อำเภอบ้านแฮด อำเภอบ้านไผ่ และอำเภอเมืองขอนแก่น ระดับน้ำลดลง 4. มหาสารคาม มวลน้ำจากจังหวัดขอนแก่นไหลเข้าท่วมพื้นที่ 3 อำเภอ ได้แก่ อำเภอโกสุมพิสัย อำเภอกันทรวิชัย และอำเภอเมืองมหาสารคาม ระดับน้ำเพิ่มขึ้น 5. นครราชสีมา น้ำท่วมขังในพื้นที่ 8 อำเภอ ได้แก่ อำเภอโนนสูง อำเภอพิมาย อำเภอคง อำเภอแก้งสนามนาง อำเภอประทาย อำเภอเฉลิมพระเกียรติ อำเภอชุมพวง อำเภอเมืองยาง ระดับน้ำลดลง จังหวัดได้จัดตั้งจุดอพยพ 2 อำเภอ ได้แก่ อำเภอโนนสูง และอำเภอแก้งสนามนาง ผู้อพยพ 47 คน 6. อุบลราชธานี น้ำท่วมขังในพื้นที่ 2 อำเภอ ได้แก่ อำเภอเมืองอุบลราชธานี และอำเภอวารินชำราบ ระดับน้ำลดลง จังหวัดได้จัดตั้งจุดอพยพ 25 จุด รวม 87 ครัวเรือน 377 คน 7. นครสวรรค์ น้ำท่วมขังในพื้นที่ 3 อำเภอ ได้แก่ อำเภอเมืองนครสวรรค์ อำเภอพยุหะคีรี และอำเภอโกรกพระ ระดับน้ำลดลง 8. ลพบุรี น้ำท่วมขังในพื้นที่ 3 อำเภอ ได้แก่ อำเภอเมืองลพบุรี อำเภอบ้านหมี่ และอำเภอโคกสำโรง ระดับน้ำลดลง 9. สระบุรี น้ำท่วมขังในพื้นที่ 5 อำเภอ ได้แก่ อำเภอเมืองสระบุรี อำเภอเสาไห้ อำเภอหนองโดน อำเภอบ้านหมอ และอำเภอดอนพุด ระดับน้ำลดลง จังหวัดได้จัดตั้งจุดอพยพ 6 จุด รวม 290 ครัวเรือน 10. สุพรรณบุรี ปัจจุบันยังมีน้ำท่วมขังในพื้นที่ 2 อำเภอ ได้แก่ อำเภอบางปลาม้า และอำเภอสองพี่น้อง ระดับน้ำทรงตัว 11. สิงห์บุรี น้ำท่วมขังในพื้นที่ 4 อำเภอ ได้แก่ อำเภออินทร์บุรี อำเภอเมืองสิงห์บุรี อำเภอพรหมบุรี และอำเภอท่าช้าง ระดับน้ำทรงตัว 12. อ่างทอง น้ำท่วมขังในพื้นที่ 5 อำเภอ ได้แก่ อำเภอเมืองอ่างทอง อำเภอไชโย อำเภอป่าโมก อำเภอวิเศษชัยชาญ และอำเภอสามโก้ ระดับน้ำทรงตัว 13. พระนครศรีอยุธยา น้ำจากแม่น้ำเจ้าพระยาเอ่อล้นตลิ่งเข้าท่วมในพื้นที่ 12 อำเภอ ได้แก่ อำเภอผักไห่ อำเภอเสนา อำเภอบางบาล อำเภอพระนครศรีอยุธยา อำเภอบางไทร อำเภอบางปะอิน อำเภอท่าเรือ อำเภอมหาราช อำเภอนครหลวง อำเภอบางปะหัน อำเภอบางซ้าย และอำเภอภาชี ปัจจุบันยังคงมีน้ำท่วมขังในพื้นที่ลุ่มต่ำแม่น้ำเจ้าพระยา แม่น้ำน้อย คลองโผงเผง และคลองบางบาล ซึ่งอยู่นอกคันกั้นน้ำ ระดับน้ำทรงตัว 14. ปทุมธานี น้ำจากแม่น้ำเจ้าพระยาเอ่อล้นตลิ่งเข้าท่วมในพื้นที่ริมน้ำ 2 อำเภอ ได้แก่ อำเภอเมืองปทุมธานี และอำเภอสามโคก ระดับน้ำลดลง ภาพรวมสถานการณ์ปัจจุบันหลายพื้นที่เริ่มคลี่คลาย แต่ยังคงมีน้ำท่วมขังในพื้นที่ลุ่มต่ำ อยู่ระหว่างการเร่งระบายน้ำ ซึ่งกรมป้องกันและบรรเทาสาธารณภัยได้ประสานจังหวัด องค์กรปกครองส่วนท้องถิ่นและหน่วยงานที่เกี่ยวข้องเร่งให้การช่วยเหลือผู้ประสบภัย โดยสำรวจและประเมินความเสียหาย เพื่อดำเนินการช่วยเหลือตามระเบียบกระทรวงการคลัง ฯ สำหรับประชาชนสามารถแจ้งเหตุและขอความช่วยเหลือทางไลน์ ปภ.รับแจ้งเหตุ 1784 โดยเพิ่มเพื่อน Line ID @1784DDPM และสายด่วนนิรภัย 1784 ตลอด 24 ชั่วโมง",https://www.naewna.com/local/608255,12_10_2021
‘หมอศุภกิจ’แย้ม‘อนุทิน’เบื้องหลังความสำเร็จอังกฤษปลดไทยพ้นพื้นที่สีแดง,"เมื่อวันที่ 12 ตุลาคม 2564 นพ.ศุภกิจ ศิริลักษณ์ อธิบดีกรมวิทยาศาสตร์การแพทย์ กล่าวถึงกรณีที่สหราชอาณาจักร ปลดไทยออกจากบัญชีแดง พื้นที่เสี่ยงสูงจากสถานการณ์โควิด-19 ที่ไม่สามารถเดินทางเข้าสหราชอาณาจักรได้ ยกเว้นผู้ได้รับอนุญาตตามเกณฑ์ เป็นเรื่องน่ายินดี และเป็นผลมาจากการที่นายอนุทิน ชาญวีรกูล รองนายกรัฐมตรีและรมว.สาธารณสุข ได้พูดคุยทำความเข้าใจกับเอกอัครราชฑูตสหราชอาณาจักรประจำประเทศไทย ซึ่งมีข้อสงสัยว่า เรื่องการรายงานการตรวจสายพันธุ์เข้าระบบ GISAID ในการหารือ รัฐมนตรีได้เข้าไปชี้แจง จนเข้าใจร่วมกันว่า ไทยปฏิบัติตามมาตรฐานสากล ซึ่ง 1 เดือนที่ผ่านมา ไทยได้รายงานผลตรวจรหัสพันธุกรรมทั้งจีโนมเข้าระบบ GISAID แล้วกว่า 4,000 ตัวอย่าง เมื่อทางสหรสชอาณาจักรรับทราบข้อมูล ผลตรวจข้างต้น เรายังได้อัพขึ้นเว็บไซต์ของศูนย์จีโนมทางการแพทย์ คณะแพทยศาสตร์ รพ.รามาธิบดี และเว็บไซต์ของกรมวิทยาศาสตร์การแพทย์เอง ทำให้สหราชอาณาจักรพอใจ และปลดไทยออกจากบัญชีแดงในที่สุด อธิบดีกรมวิทยาศาสตร์การแพทย์ ระบุ - 004",https://www.naewna.com/local/608256,12_10_2021
'สุชาติ'ชี้กระแส พปชร.ต้าน'พีระพันธุ์'เรื่องเล็ก สุดท้ายต้องจบที่ 'บิ๊กป้อม',สุชาติ ชี้ กระแสพปชร.ต้านพีระพันธุ์ทุกคนมีสิทธิ์พูด แต่ต้องจบที่เชื่อมั่นบิ๊กป้อม เชื่อไม่เป็นน้ำผึ้งหยดเดียว วันที่ 12 ตุลาคม 2564 เวลา 09.00 น. ที่ทำเนียบรัฐบาล ก่อนการประขุม ครม.นายสุชาติ ชมกลิ่น รมว.แรงงาน กรรมการบริหารพรรคพลังประชารัฐ (พปชร.) ให้สัมภาษณ์ถึงแรงกระเพื่อมต่อต้านนายพีระพันธุ์ สาลีรัฐวิภาค ที่ปรึกษานายกรัฐมนตรี มารับตำแหน่งที่ปรึกษาหัวหน้าพรรคพลังประชารัฐ โดยเปรียบเป็นพระบวชใหม่ ถ้าจะรับตำแหน่งสำคัญจะต้องนั่งเรียงตามลำดับพรรษาก่อน ว่า พรรค พปชร. มีคน 100 กว่าคนซึ่งทุกคนก็รับนโยบายและแนวทางจาก พล.อ.ประวิตร วงศ์สุวรรณ รองนายกฯ ในฐานะหัวหน้าพรรค พปชร.อยู่แล้ว ในส่วนดังกล่าวส่วนตัวเชื่อว่าเป็นเรื่องปกติของพรรคการเมืองทุกพรรคที่มีคนหลากหลายอยู่ภายในพรรคซึ่งก็อาจจะมีความคิดเห็นที่แตกต่างกัน แต่การที่จะเป็นพรรคการเมืองหรือสถาบันการเมืองก็ต้องฟังหัวหน้าพรรคและนโยบายพรรคอยู่แล้ว ทุกคนมีสิทธิ์ที่จะออกความคิดเห็นได้อยู่แล้วแต่สุดท้ายก็ต้องจบที่แนวทางของหัวหน้าพรรค และเชื่อว่าจะไม่กลายเป็นน้ำผึ้งหยดเดียว เป็นเพียงแค่ความคิดเห็นของบางคนทุกวันนี้ทุกคนอยู่ในระบบประชาธิปไตยก็ต้องให้ในสิทธิการแสดงออกแต่ สุดท้ายก็ต้องยอมรับกฎเกณฑ์และกติการวมทั้งแนวคิดนโยบายของหัวหน้าพรรค ยืนยันว่าเรื่องนี้ไม่ใช่ประเด็นไม่เป็นปัญหา ถือว่าเป็นเรื่องเล็กนายสุชาติกล่าว เมื่อถามว่าถึงขั้นจะต้องมีการเคลียร์ใจหรือทำความเข้าใจกันในระดับแกนนำและสมาชิกพรรคหรือไม่ นายสุชาติ กล่าวปฏิเสธว่า ไม่จำเป็นและเชื่อว่าหลังจากที่หัวหน้าพรรคได้มีการประชุมพรรคทุกคนก็เข้าใจ แต่ขณะนี้ยังไม่มีการนัดหมายในการประชุมพรรคเพราะไม่ได้มีปัญหาอะไร เช้าวันเดียวกันนี้(12 ต.ค.) ก็ได้เจอกับพล.อ.ประวิตรก็ไม่ได้มีอะไร -007,https://www.naewna.com/politic/608261,12_10_2021
จับต่างด้าวลอบเข้าไทยหนีซุกป่าละเมาะ เตรียมค้าแรงงานปทุมธานี-สมุทรสาคร,"12 ตุลาคม 2564 ผู้สื่อข่าวรายงานว่าจากนโยบายของนายจีระเกียรติ ผู้ว่าราชการจังหวัดกาญจนบุรี พล.ต.บรรยง ทองน่วม ผบ.พล.ร.9 พล.ต.ต.ไพโรจน์ คุ้มภัย ผบก.ภ.จว.กาญจนบุรี พ.อ.เฉลิมพล ชัดใจ ผบ.ฉก.ลาดหญ้า กกล.สุรสีห์ พ.อ.ธัชเดช อาบัวรัตน์ รอง.ผบ.ฉก.ลาดหญ้า กกล.สุรสีห์ พ.ต.อ.สุกิจ ก้องจตุศักดิ์ ผกก.กก.ตชด.13 (ค่ายพระพุทธยอดฟ้า) พ.ต.อ.อำนาจ โฉมฉาย ผกก.สภ.เมืองกาญจนบุรี นายธนณัฎฐ์ ศรีสันต์ นายอำเภอเมืองกาญจนบุรี ให้เจ้าหน้าที่หน่วยงานในแต่ละสังกัดสนธิกำลังเฝ้าระวังป้องกันและปราบปรามการกระทำผิดกฎหมายทุกชนิด โดยเฉพาะการลักลอบข้ามชายแดนเข้ามาในราชอาณาจักรไทยโดยผิดกฎหมายของแรงงานจากประเทศเพื่อนบ้านในช่วงการแพร่ระบาดของเชื้อไวรัสโควิด-19 โดยเจ้าหน้าที่ได้รับแจ้งจากพลเมืองดีว่าพบแรงงานต่างด้าวชาวเมียนมาหลบซ่อนตัวอยู่ป่าละเมาะใกล้กับสะพาน 1 บ้านใหม่ห้วยน้ำขาวท้องที่ หมู่ 15 ต.บ้านเก่า หลังรับแจ้งจึงร่วมกันเดินทางไปตรวจสอบ ไปถึงพบแรงงานชาวเมียนมา จำนวน 7 คน เป็นชาย 1 คน หญิง 6 คน หลบซ่อนตัวอยู่จริง เจ้าหน้าที่จึงแสดงตัวเข้าจับกุม แต่เพื่อความไม่ประมาท เจ้าหน้าที่จึงทำการตรวจวัดอาการไข้ เพื่อป้องกันการแพร่ระบาดของเชื้อไวรัสโควิด-19 สายพันธุ์ใหม่ (เดลต้า) ผลปรากฏทุกคนมีอุณหภูมิในร่างกายเป็นปกติ ไม่เกิน 37.5 องศง จากการสอบสวนเบื้องต้นทราบว่าแรงงานทั้ง 7 ราย เดินทางมาจาก จ.ทวาย ประเทศเมียนมา โดยมีเป้าหมายมุ่งหน้าไปทำงานในพื้นที่ จ.ปทุมธานี จำนวน 2 ราย และไปทำงานในพื้นที่ ต.อ้อมน้อย อ.กระทุ่มแบน จ.สมุทรสาคร จำนวน 5 ราย โดยจ่ายค่าหัวให้กับนายหน้าที่ที่เป็นชาวเมียนมาด้วยกันคนละ 18,000 บาท แต่ก็มาถูจับกุมตัวเสียก่อน หลังจากแรงงานทั้ง 7 รายยอมรับสารภาพเจ้าหน้าที่จึงถ่ายภาพทำประวัติเอาไว้ และส่งตัวให้หน่วยงานที่รับผิดชอบดำเนินคดี เพื่อผลักดันกลับประเทศต้นทางต่อไป",https://www.naewna.com/local/608259,12_10_2021
‘เพื่อไทย’รุมขย่ม!แผนเปิดประเทศ1พ.ย. แนะเร่งสร้างภูมิคุ้มกันหมู่70%,เพื่อไทยสวนแผนเปิดประเทศ 1 พ.ย.คนไทยอยู่ในภาวะจำยอม เหตุเลื่อนลอยไร้แผนจัดการ แนะเร่งสร้างภูมิคุ้มกันหมู่ให้ถึง 70% เมื่อวันที่ 12 ตุลาคม 2564 ที่พรรคเพื่อไทย (พท.) นายจักรพล ตั้งสุทธิธรรม ส.ส.เชียงใหม่ รองเลขาธิการพรรค นายเผ่าภูมิ โรจนสกุล รองเลขาธิการพรรค และนางสาวขัตติยา สวัสดิผล สมาชิกพรรค ในฐานะคณะทำงานด้านต่างประเทศพรรคเพื่อไทย ร่วมแถลงกรณี พล.อ.ประยุทธ์ จันทร์โอชา ประกาศ 1 พ.ย. 64 เปิดประเทศและการทำงาน 120 วันที่ผ่านมา ประเทศไทยประสบความสำเร็จมากที่สุดในโลกในการปกป้องรักษาชีวิตของประชาชนนั้น นายเผ่าภูมิ กล่าวว่า พรรคเพื่อไทยไม่ปฏิเสธการเปิดประเทศ และไม่ปฏิเสธการตั้งเป้าหมายสู่การเปิดประเทศ แต่ปฏิเสธการตั้งเป้าหมายแบบเลื่อนลอย ไร้การดำเนินการรองรับ ฉะนั้น สาระสำคัญคือการเตรียมพร้อมสำหรับการเปิดประเทศ คำถามจึงไม่ใช่ เปิดหรือไม่ แต่กลับเป็น เปิดอย่างไร และ เตรียมพร้อมอย่างไร มองดูที่ความพร้อม สิ่งที่เจอกลับคือความไม่พร้อม เช่น ภูมิคุ้มกันหมู่ที่ห่างไกลความจริง จังหวัดที่ตั้งเป้าเปิดรับนักท่องเที่ยว ยังเป็นจุดศูนย์กลางของการติดเชื้อ ระบบสาธารณสุขยังคาบเส้นศักยภาพของระบบพอดี ต่างชาติไม่มีความเชื่อมั่น สหรัฐอเมริกาจัดไทยเป็นประเทศสีแดง อยู่ระดับความเสี่ยงสูงสุด แนะนำ ให้หลีกเลี่ยงการเดินทาง อียูปลดไทยออกจากประเทศปลอดภัย เมื่อตลาดจีน ญี่ปุ่น ยังปิด ตลาดยุโรป สหรัฐอเมริกา ให้เลี่ยงเดินทางมา มองไม่เห็นเลยว่านักท่องเที่ยวจะมาจากไหน ทั้งหมดเพราะรัฐบาลบริหารล้มเหลว ทำให้วันนี้ประเทศต้องเปิดท่ามกลางความเสี่ยงสูง เปิดก็เสี่ยงตาย ไม่เปิดก็อดตาย นายเผ่าภูมิ กล่าว นายจักรพล กล่าวว่า หลายประเทศประสบความสำเร็จในการใช้ชีวิตอยู่ร่วมกับโควิดอย่าง เดนมาร์ก สิงคโปร์ ชิลี แต่ข้อแตกต่างของมาตรการรองรับประเทศเหล่านี้กับไทยคือ เปิดประเทศหลังจากที่มีประชาชนได้รับวัคซีนได้ถึง 70% แล้วทั้งสิ้น ไทยนำร่องเปิดภูเก็ตแซนบ๊อกซ์ เมื่อ 1 ก.ค. 64 ขณะที่ประชาชนได้รับวัคซีนครบโดสเพียง 56 % และหลายจังหวัดที่จะเปิด 1 พ.ย. 64 นี้ ยังไม่มีจังหวัดใดมีที่ประชาชนได้รับวัคซีนครบโดสถึง 70% เลย แสดงถึงการบริหารจัดการฉีดวัคซีนที่ไร้ประสิทธิภาพของรัฐบาล นายจักรพล กล่าวต่ออีกว่า รัฐบาลไทยโดดเดี่ยวตัวเองบนเวทีโลก ไม่เข้าร่วมโคแวกซ์ ก็เพราะความ ประมาทเลินเล่อ คิดว่าจะสามารถจัดการการระบาดโควิด-19 ได้ สุดท้ายทำประเทศไทยเสียโอกาส ประเทศไทยและชีวิตคนไทยถูกใช้เป็นหลักประกัน กลายเป็นการรับความเสี่ยงโดยไม่เผื่อใจว่าจะมีความผิดพลาด จะจัดหาวัคซีนได้ทันเวลา สุดท้ายจะกลับลำ แต่ก็ทำประเทศสูญเสียทางเศรษฐกิจมหาศาล จากการพูดคุยกับผู้ประกอบการท่องเที่ยว ต่างกังวลการเปิดประเทศที่จะเกิดขึ้น เพราะรัฐบาลไม่มีมาตรการคู่ขนานที่ชัดเจน อาจนำไปสู่การเกิดการระบาดระลอกใหม่ และครั้งนี้อาจเป็นลมหายใจเฮือกสุดท้ายของธุรกิจการท่องเที่ยวของไทย ส่วนด้านการให้ความช่วยเหลือภาคธุรกิจผ่านมาตรการ ซอฟท์โลนทิพย์ มีการตั้งเงื่อนไขและสร้างกำแพงไว้สูงมาก คือมีอยู่ แต่ได้มาไม่ง่าย ทำให้ผู้ประกอบการบางส่วนถอดใจและหมดหวัง นายจักรพล กล่าว นางสาวขัตติยา กล่าวปิดท้ายว่า ขอตั้งคำถามรัฐบาลว่า มีความพร้อมแค่ไหนที่จะรับมือกับเชื้อโควิดหากมีการระบาดเกิดขึ้นอีกครั้ง ทั้งนี้การแจกชุด ATK คุณภาพฟรีแก่ประชาชนทุกคน ควรทำอย่างจริงจังและต่อเนื่อง ถ้าวัคซีนไม่เข้าแขน ก็ขอ ATK แยงจมูกก็ยังดี ส่วนจุดตรวจเชื้อแบบ RT-PCR ก็ต้องทั่วถึง ความพร้อมของโรงพยาบาล แพทย์ พยาบาล ยาฟาวิพิราเวียร์ ยาโมลนูพิลาเวีย จำนวนเตียง ถังออกซิเจน เครื่อง x-ray ปอด การติดต่อ hospitel ไว้ล่วงหน้าในจำนวนที่เพียงพอ โดยเฉพาะอย่างยิ่งในจังหวัดที่จะเปิดนำร่องเพียงพอแล้วหรือยัง ยกตัวอย่างประเทศสิงคโปร์ ใช้ยุทธศาสตร์ยกระดับการตรวจหาเชื้อด้วยการแจกชุดตรวจทางไปรษณีย์ถึงบ้านให้ประชาชนฟรี ​​ สหราชอาณาจักรประกาศให้ประชาชนรับชุดตรวจได้ฟรีสัปดาห์ละ 2 ครั้งอย่างต่อเนื่อง นอกจากนี้ โมเดลอู่ฮั่น เป็นกรณีศึกษาที่ดี คือมีการตรวจแบบจริงจังเชิงรุก ไม่ใช่ตรวจเชิงรับ ตรวจทั่วถึงทุกคน และใช้เทคโนโลยีมาช่วยควบคุมมาตรการล็อกดาวน์ให้เกิดประสิทธิภาพสูงสุดด้วย - 004,https://www.naewna.com/politic/608265,12_10_2021
'อนุทิน'ขานรับเปิดประเทศ1พ.ย. ชี้เปิดได้ก็ปิดได้หากไม่ปฏิบัติตามมาตรการป้องกันโรค,12 ตุลาคม 2564ที่ทำเนียบรัฐบาล นายอนุทิน ชาญวีรกูล รองนายกรัฐมนตรีและรมว.สาธารณสุข ให้สัมภาษณ์ถึงการเปิดประเทศในวันที่ 1 พ.ย.นี้จะดูแลเรื่องความปลอดภัยอย่างไร ว่า เราเตรียมความพร้อมไว้ระดับหนึ่งและหารือในกระทรวงสาธารณสุข เพื่อสนองนโยบายของพล.อ.ประยุทธ์ จันทร์โอชา นายกรัฐมนตรี และรมว.กลาโหม ที่แจ้งไว้ต่อประชาชน ส่วนการจะเปิดให้ 10 ประเทศเดินทางเข้ามาโดยไม่ต้องกักตัวนั้น ยังไม่ทราบรายละเอียดเรื่องของประเทศ รอให้ศูนย์ปฏิบัติการศูนย์บริหารสถานการณ์ โควิด-19 (ศปก.ศบค.) หารือก่อนที่จะนำเสนอศบค.ชุดใหญ่ในวันที่ 14 ต.ค.นี้ ก่อน ผู้สื่อข่าวถามว่ากระทรวงสาธารณสุข ไม่ได้มีปัญหากับการเปิดประเทศ และยังสามารถรองรับเรื่องการรักษาได้ใช่หรือไม่ นายอนุทิน กล่าวว่า นายกฯให้เหตุผลความสำคัญต่างๆไปแล้ว กระทรวงสาธารณสุข ต้องปฏิบัติตามนโยบายด้วยความระมัดระวังและเตรียมการให้มากที่สุด เมื่อถามว่านายกฯระบุว่าเมื่อเปิดไปแล้ว อาจมีความเสี่ยงแพร่ระบาด และอาจมีโควิด-19สายพันธุ์ใหม่ ต้องมีมาตรการเข้ามารองรับหรือไม่ นายอนุทิน กล่าวว่า นายกฯพูดเผื่อ ถ้าหากมีสายพันธุ์ใหม่ขึ้นมาและสถานการณ์ไม่ดีก็ค่อยว่ากัน พูดง่ายๆว่าเปิดได้ แต่ถ้าดูแล้วไม่ดีก็พร้อมจะมีมาตรการแก้ไขปัญหาต่อไป เราต้องยืดหยุ่นถ้าไปกำหนดไว้หมดว่าพูดอย่างนี้ต้องทำอย่างนั้นเท่านั้น ถอยหลังไม่ได้ เลี้ยวซ้ายเลี้ยวขวาไม่ได้ ถ้าอย่างนั้นก็รออย่างนี้ไปดีกว่าซึ่งก็ไม่ดี เพราะรัฐบาลต้องการจะแก้ปัญหาในทุกมิติ เมื่อถามว่าหากเปิดสถานบันเทิงและร้านเหล้าคนจะเข้าไปใช้บริการได้เหมือนเดิมหรือไม่ นายอนุทิน กล่าวว่า กรมควบคุมโรคคงต้องหามาตรการ แต่เราต้องดูว่าเปิดแล้วมีความเสี่ยงหรือไม่ ถ้าเสี่ยงก็ต้องหามาตรการมาดูแล เช่น covid free settingคือทุกคนต้องฉีดวัคซีนทั้งผู้ให้บริการ ลูกค้า และสถานที่นั้นต้องปฏิบัติตามมาตรการของกรมควบคุมโรค แต่เวลานี้ยังไม่ได้หารือในส่วนการขายเครื่องดื่มแอลกอฮอล์ ส่วนสถานบันเทิงก็ต้องปฏิบัติในแนวเดียวกัน เมื่อถามว่ากระทรวงสาธารณสุขประเมินหรือไม่ว่าหลังเปิดประเทศไปแล้วมีแนวโน้มที่จะต้องกลับมาปิดประเทศอีกครั้ง หรือไม่ รองนายกฯ กล่าวว่า ขึ้นอยู่กับสถานการณ์ จะปิดหรือเปิดต้องดูสถานการณ์ ที่ผ่านมาเราทำทุกอย่างโดยใช้มาตรการเข้มข้น เพื่อควบคุมสถานการณ์เมื่อควบคุมได้ก็เร่งปล่อยในแต่ละจุดแต่ละพื้นที่ ซึ่งก็คงใช้หลักนี้เหมือนกัน ถ้าเปิดประเทศแล้วเขียนข้อกำหนดไว้ว่าต้องปฏิบัติอย่างนี้ และไม่ปฏิบัติตามเรามีสิทธิ์ที่จะปิดได้ ของพวกนี้ต้องร่วมมือกันทุกฝ่าย ทั้ง ผู้ประกอบการ เจ้าหน้าที่ประชาชน ถ้าร่วมมือกันและเคารพกฎหมาย ก็จะไม่เกิดปัญหา การติดเชื้อโควิด-19ในผับ บาร์ เป็นสถานที่ที่ต้องระวังให้มาก เพราะมีการสัมผัสใกล้ชิด มีการจับต้องสิ่งของจึงต้องหามาตรการที่ทำให้ปลอดภัยสูงสุด,https://www.naewna.com/politic/608268,12_10_2021
'อนุชา'เชื่อ​'มหาสมปอง'เข้าใจคลาดเคลื่อน! ระบุ​ พศ.ไม่มีอำนาจ​ แต่เป็นของมส.-พระปกครอง,อนุชา เชื่อ​ มหาสมปอง เข้าใจคลาดเคลื่อนถูกกดดันให้สึก​ วอนอย่าเอาพุทธศาสนาไปอยู่ในวังวน​ ระบุ​ พศ.ไม่มีอำนาจ​ แต่เป็นของมส.-พระปกครอง วันที่ 12 ตุลาคม 2564 เวลา​ 08.50 น.​ ที่ทำเนียบรัฐบาล​ นายอนุชา​ นาคาศัย​ รมต.ประจำสำนักนายกรัฐมนตรี​ ในฐานะกำกับดูแลสำนักงานพระพุทธศาสนาแห่งชาติ​ (พศ.)​ ให้สัมภาษณ์ถึงกรณีพระมหาสมปอง​ ​ตาลปุตฺโต​ ออกมาระบุว่าถูกกดดันให้สึก ว่า​ ทาง​พศ.ไม่ได้ทราบเรื่องดังกล่าว เนื่องจากเรื่องนี้ไม่ได้อยู่ในอำนาจของพศ. แต่เป็นเรื่องของคณะสงฆ์ตามพ.ร.บ.สงฆ์ ซึ่งหากจะมีเหตุใดเกิดขึ้นก็ต้องเกิดจากการกระทำผิด โดยพระผู้ปกครองจะเป็นผู้พิจารณาเพียงหนทางเดียว ดังนั้น ในครั้งนี้อาจจะเกิดความเข้าใจที่คลาดเคลื่อน ไม่อยากให้สังคมแบ่งพรรคแบ่งฝ่าย ในฐานะฆราวาส ที่กำกับดูแลพศ. ไม่อยากพูดถึงเรื่องดังกล่าวเลย เนื่องจากพระพุทธศาสนาเป็นเสาหลักของชาติ คนไทยจึงต้องช่วยกันปกป้องพระพุทธศาสนา ดูแลด้วยข้อเท็จจริง ไม่ใช่ว่าสังคมแบ่งฝ่ายเพื่อให้เกิดกระแสของพระสงฆ์เกิดขึ้น เราไม่ต้องการให้เรื่องพระพุทธศาสนาเลยเกิดไป จึงขอวิงวอนให้ทุกคนเล็งเห็นว่า เสาหลักของชาติบ้านเมืองที่เราอยู่มาจนถึงทุกวันนี้ คือ​ ชาติ​ ศาสนา​ พระมหากษัตริย์ เราจึงต้องปกป้อง ถอดจิตวิญญาณมาช่วยกันปกป้องดูแล อย่าให้เกิดความแตกแยกในพระพุทธศาสนา ผู้สื่อข่าวถามว่า​ ทางพศ.จำกัดรูปแบบการเผยแพร่ธรรมะหรือไม่ นายอนุชา กล่าวว่า เรื่องนั้นไม่ใช่เรื่องของพศ. แต่เป็นเรื่องของคณะสงฆ์โดยตรง เพราะหลักของพระพุทธเจ้าคือการละกิเลสไปสู่การนิพพาน ไปสู่ความสงบ นี่คือหัวใจของศาสนาพุทธ ดังนั้น​ ต้องเดินไปตามหลักพระพุทธศาสนา เพื่อให้เสาหลักคงอยู่ไปชั่วลูกชั่วหลาน ซึ่งทางมหาเถรสมาคม​ (มส.)​ จะต้องเป็นผู้กำกับดูแล​ ทางพศ.เป็นเพียงแค่ฝ่ายเลขานุการ คนที่มีอำนาจดูแลคือ​ มส.และพระผู้ปกครอง​ พระมหาสมปองจึงต้องดูเรื่องนี้เป็นหลัก อย่าให้กระทบกระทั่งถึงพระพุทธศาสนา ดูเป็นกรณีไป อย่าเอาพระพุทธศาสนาไปตกอยู่ในวังวน เมื่อถามถึงกรณีที่ประชุม​ มส.เมื่อวันที่​ 11​ ต.ค.​ ชี้แจงเรื่องการปลดเจ้าคณะจังหวัด​ 3​ รูป​ แต่ดูเหมือนว่าประชาชนยังไม่เกิดความกระจ่าง​ นายอนุชา​ กล่าวว่า​ เป็นเรื่องปกติที่สังคมจะเข้าไปเกี่ยวข้อง แต่เราต้องเชื่อในการปกครองของคณะสงฆ์ ซึ่งหลายครั้งเรื่องพระพุทธศาสนาจะพูดลงลึกถึงแก่นไม่ได้​ ลงลึกถึงการกระทำของตัวบุคคลไม่ได้ สิ่งเหล่านี้จึงอยากให้ประชาชนเข้าใจ ว่าทุกอย่างเป็นองค์ประกอบที่เราจะทำนุบำรุงพระพุทธศาสนา เพื่อคงไว้ซึ่งพระพุทธศาสนาของเรา-007,https://www.naewna.com/local/608267,12_10_2021
‘เทพไท’ร่วมน้อมรำลึกถึง‘รัชกาลที่9’ เตรียมร้องเพลงเป็นภาษาใต้ในวันที่13ตุลานี้,12ต.ค.2564 นายเทพไท เสนพงศ์ อดีตส.ส.นครศรีธรรมราช พรรคประชาธิปัตย์ ได้โพสต์ข้อความผ่าเฟซบุ๊ก ระบุว่า... พรุ่งนี้วันที่ 13 ตุลาคม 2564 เป็นวันคล้ายวันสวรรคต พระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร ขอน้อมรำลึกในพระมหากรุณาธิคุณอย่างหาที่สุดมิได้ เพื่อเป็นการน้อมรำลึกถึงพระราชกรณียกิจนานัปการของพระองค์ท่าน ที่พระองค์ทรงงานหนักเพื่อพสกนิกรไทยทุกคน ซึ่งพระองค์ทรงเป็นเหมือนพ่อของแผ่นดิน ผมเคยขับร้องเพลง เล่าสู่หลานฟัง แบบร้องซ้ำ หรือ cover version เป็นภาษาใต้ ก่อนมีพระราชพิธีถวายพระเพลิงพระบรมศพฯมาครั้งหนึ่งแล้ว แต่วันนี้เป็นวันคล้ายวันสวรรคตของพ่อหลวงของคนไทยทั้งประเทศ จึงขอน้อมรำลึกถึงพระองค์ท่าน ด้วยเพลงเล่าสู่หลานฟัง อีกครั้งหนึ่ง โดยจะเผยแพร่ทางเพจ เทพไทจับไมค์ร้องเพลง,https://www.naewna.com/politic/608271,12_10_2021
พังงาฝนถล่มหนัก! คลื่นสูงซัดเข้าชายหาดนางทองเสียหายยาวกว่า200เมตร,12 ตุลาคม 2564 ผู้สื่อข่าวรายงาน ที่บ้านบางหลาโอน หมู่ 7 ต.คึกคัก อ.ตะกั่วป่า จ.พังงา พบว่า บรรยากาศทั่วไป ยังคงมีฝนตกหนักบ้างหยุดบ้าง ตลอดทั้งวัน ประกอบกับมีลมกรรโชกแรง ส่วนบริเวณชายหาดนางทองพบว่าคลื่นมีกำลังแรง ความสูงของคลื่น 2-3 เมตร ความแรงของคลื่นได้กัดเซาะบริเวณชายหาดนางทองจนทำให้ต้นสนที่มีอายุกว่า 30 ปี จำนวน 5 ต้นล้มจากการถูกคลื่นเซาะจนทำให้รากของต้นสนลอยและล้ม ส่วนร้านอาหารที่อยู่บริเวณชายหาดพบว่าหลังคาที่ทำจากหญ้าคาและกระเบื้องต้านแรงลมไม่ไหวพังเสียหายทุดตัวลง ด้านผู้ประกอบการที่พัก รีสอร์ท เร่งทำแนวกันคลื่นโดยใช้ไม้สนตัดเป็นท่อนๆ ปักเป็นแนวแล้วใช้กระสอบทรายทับอีกที แต่เนื่องจากคลื่นมีกำลังแรงทำให้แนวชายหาดได้รับความเสียหายเป็นแนวยาวกว่า 200 เมตร ขณะที่กรมอุตุนิยมวิทยา พายุโซนร้อนกำลังแรง คมปาซุ ฉบับที่ 1 ลงวันที่ 12 ตุลาคม 2564 พายุโซนร้อนกำลังแรง คมปาซุ บริเวณทะเลจีนใต้ตอนบน มีศูนย์กลางอยู่ที่ละติจูด 19.1 องศาเหนือ ลองจิจูด 120.0 องศาตะวันออก มีความเร็วลมสูงสุดใกล้ศูนย์กลางประมาณ 100 กิโลเมตรต่อชั่วโมง พายุนี้กำลังเคลื่อนตัวทางทิศตะวันตก ด้วยความเร็วประมาณ 25 กิโลเมตรต่อชั่วโมง คาดว่าจะเคลื่อนผ่านเกาะไหหลำประเทศจีน และขึ้นฝั่งบริเวณประเทศเวียดนามตอนบนในช่วงวันที่ 13-14 ตุลาคม 2564 โดยจะอ่อนกำลังลงตามลำดับ ลักษณะเช่นนี้จะทำให้ภาคตะวันออกเฉียงเหนือในวันดังกล่าวมีฝนเพิ่มขึ้น โดยมีฝนตกหนักถึงหนักมากบางแห่ง ร่องมรสุมพาดผ่านภาคเหนือตอนล่าง ภาคกลาง ภาคตะวันออก และภาคตะวันออกเฉียงเหนือตอนล่าง ในขณะที่มรสุมตะวันตกเฉียงใต้กำลังแรงพัดปกคลุมทะเลอันดามัน ภาคใต้ และอ่าวไทย ลักษณะเช่นนี้ทำให้ภาคเหนือตอนล่าง ภาคตะวันออกเฉียงเหนือตอนล่าง ภาคกลาง ภาคตะวันออก และภาคใต้ฝั่งตะวันตก มีฝนตกหนักถึงหนักมากบางแห่ง ส่วนคลื่นลมบริเวณทะเลอันดามันและอ่าวไทยตอนบนมีกำลังแรงขึ้น โดยทะเลอันดามันและอ่าวไทยตอนบนมีคลื่นสูง 2-3 เมตร ส่วนอ่าวไทยตอนล่างคลื่นสูงประมาณ 2 เมตร และบริเวณที่มีฝนฟ้าคะนองคลื่นสูงมากกว่า 3 เมตร ขอให้ชาวเรือเดินเรือด้วยความระมัดระวัง และเรือเล็กควรงดออกจากฝั่งในระยะนี้ จึงขอให้ประชาชนติดตามประกาศจากกรมอุตุนิยมวิทยา และสามารถติดตามข้อมูลที่เว็บไซต์กรมอุตุนิยมวิทยาhttp://www.tmd.go.thหรือที่ 0-2399-4012-13 และ 1182 ได้ตลอด 24 ชั่วโมง,https://www.naewna.com/local/608270,12_10_2021
นักวิจัยวัสดุนาโน ‘VISTEC’คว้ารางวัลนักวิทยาศาสตร์ดีเด่นปี 64,"มูลนิธิส่งเสริมวิทยาศาสตร์และเทคโนโลยีในพระบรมราชูปถัมภ์ เป็นองค์กรที่ดำเนินการเผยแพร่ความรู้ทางวิทยาศาสตร์ให้แพร่หลายในสังคมไทย มาตั้งแต่ปี 2492 ซึ่งขณะนั้นยังใช้ชื่อว่า สมาคมวิทยาศาสตร์แห่งประเทศไทยในพระบรมราชูปถัมภ์ เช่น ออกวารสารวิทยาศาสตร์เป็นรายเดือน จัดการบรรยายทางวิชาการ ตอบคำถามทางวิทยาศาสตร์ของประชาชนผ่านช่องทางวิทยุกระจายเสียง อีกทั้งยังสนับสนุนการวิจัย จัดตั้งสาขาครูวิทยาศาสตร์ การจัดประชุมและแสดงทางวิทยาศาสตร์ กระทั่งได้ยกระดับขึ้นเป็นมูลนิธิฯ ในปี 2526 หนึ่งในกิจกรรมที่ดำเนินการมาอย่างต่อเนื่องเกือบ 4 ทศวรรษ คือ รางวัลนักวิทยาศาสตร์ดีเด่น โดยเริ่มมอบรางวัลตั้งแต่ปี 2525 เป็นต้นมา เพื่อเป็นเกียรตินักวิทยาศาสตร์ไทย 1 หรือ 2 ท่าน ซึ่งตลอดหลายปีที่ผ่านมาจนถึงปัจจุบันได้มีผลงานวิจัยดีเด่นที่สุดทางวิทยาศาสตร์ในสาขาของตนเป็นที่ปรากฏชัด ผลงานวิจัยที่พิจารณาอาจเป็นผลงานด้านปฏิบัติ หรือทฤษฎี โดยเน้นในด้านวิทยาศาสตร์พื้นฐาน ทั้งที่จะเป็นฐานความรู้หรืออาจนำไปประยุกต์ได้ สาขาของวิทยาศาสตร์จะรวมถึงวิทยาศาสตร์กายภาพ คณิตศาสตร์และวิทยาศาสตร์ชีวภาพ งานวิจัยจะต้องกระทำภายในประเทศเป็นส่วนใหญ่และมาจากการวิจัยค้นคว้าของตน ที่ได้ดำเนินต่อมาอย่างสืบเนื่องและเป็นที่ยอมรับกันทั่วไปในวงการวิทยาศาสตร์ทั้งภายในประเทศและระดับนานาชาติ ว่าได้เพิ่มพูนพื้นฐานความรู้ในสาขานั้นๆ หรือสามารถนำไปใช้เป็นประโยชน์ได้อย่างแน่นอน ส่งผลกระทบที่ดีต่อการพัฒนาวิทยาศาสตร์และเทคโนโลยีหรือการพัฒนาประเทศ นอกจากนี้ยังเป็นบุคคลผู้ประพฤติตนเป็นที่น่าเคารพนับถือ มีบุคลิกการวางตัวและนิสัยเป็นที่นิยม อุทิศตนให้กับวิทยาศาสตร์อย่างต่อเนื่องด้วยความสำนึกในการสร้างวิทยาศาสตร์เพื่อส่วนรวม สำหรับการประกาศผลรางวัลนักวิทยาศาสตร์ดีเด่นประจำปี 2564 หรือครั้งที่ 39 นั้น ผู้ที่ได้รับรางวัลคือ ศ.ดร.วินิช พรมอารักษ์ นักวิจัยวัสดุนาโน สำนักวิชาวิทยาการโมเลกุล (School of Molecular Science and Engineering: MSE) สถาบันวิทยสิริเมธี (VISTEC) ผู้คิดค้นเทคโนโลยีเซลล์แสงอาทิตย์ยุคใหม่และนวัตกรรมไฟส่องสว่างอนาคตเพื่อการปฏิรูปพลังงานหมุนเวียนที่ยั่งยืน (New Solar Cell and Innovative Lighting Technology for Renewable Energy Transformation) โดยคณะกรรมการพิจารณามอบรางวัลมีมติเป็นเอกฉันท์ ซึ่ง ศ.ดร.วินิช เปิดเผยว่า เทคโนโลยีเซลล์แสงอาทิตย์ยุคใหม่และนวัตกรรมไฟส่องสว่างอนาคตเพื่อการปฏิรูปพลังงานหมุนเวียนที่ยั่งยืน เป็นการวิจัยและพัฒนาวัสดุกึ่งตัวนำอินทรีย์และการประยุกต์ใช้ในอุปกรณ์อิเล็กทรอนิกส์ยุคใหม่ เป็นการเพิ่มประสิทธิภาพของอุปกรณ์อิเล็กทรอนิกส์และสร้างนวัตกรรมใหม่ โดยนำวัสดุกึ่งตัวนำอินทรีย์ที่เป็นสารประกอบของคาร์บอน มาออกแบบในระดับโมเลกุลให้มีคุณสมบัติเป็นสารกึ่งตัวนำที่สามารถเปล่งแสงได้ดี ดูดกลืนแสงได้ดี หรือนำไฟฟ้าได้ดี สามารถนำมาใช้แทนวัสดุกึ่งตัวนำซิลิคอนในอุปกรณ์อิเล็กทรอนิกส์ที่ใช้กันอยู่ในปัจจุบันได้ ทำให้เกิดการเปลี่ยนแปลงและเกิดนวัตกรรมใหม่ของอุปกรณ์อิเล็กทรอนิกส์ อาทิ ไดโอดเปล่งแสงอินทรีย์ (OLED) เซลล์แสงอาทิตย์ยุคใหม่ อิเล็กทรอนิกส์แบบยืดหยุ่นหรือพับงอได้ เช่น โทรศัพท์มือถือแบบพับงอได้ รวมถึงอิเล็กทรอนิกส์แบบพิมพ์ได้ งานวิจัยนี้เป็นการบูรณาการด้านเคมี วัสดุศาสตร์ ฟิสิกส์ และวิศวกรรมศาสตร์เข้าด้วยกัน โดยสามารถนำองค์ความรู้ดังกล่าวมาทำงานร่วมกับภาคอุตสาหกรรมเพื่อต่อยอดการพัฒนาวัสดุกึ่งตัวนำอินทรีย์ประสิทธิภาพสูงและอุปกรณ์อิเล็กทรอนิกส์ต้นแบบ สู่การผลิตในเชิงพาณิชย์และใช้งานได้จริง ศ.ดร.วินิช กล่าว ด้าน ศ.ดร.จำรัส ลิ้มตระกูล ประธานคณะกรรมการรางวัลนักวิทยาศาสตร์ดีเด่น กล่าวว่า การสร้างนักวิทยาศาสตร์และนักวิจัยในระดับสากลที่รอบรู้และมีความเป็นผู้นำในการสร้างสรรค์องค์ความรู้เทคโนโลยีและนวัตกรรมใหม่ เพื่อนำความรู้ไปขับเคลื่อนการพัฒนาที่ตอบโจทย์ความต้องการของประเทศและสอดรับกับทิศทางในระดับนานาชาติ จำเป็นต้องอาศัยปัจจัยด้านต่างๆ ไม่ว่าจะเป็นการส่งเสริมความเป็นเลิศในสาขาวิจัยที่สร้างศักยภาพให้กับประเทศ การสนับสนุนนักวิจัยและผู้นำกลุ่มนักวิจัยขั้นแนวหน้า ที่สำคัญคือ การสนับสนุนให้เกิดการลงทุนด้านการวิจัย เพื่อเร่งสร้างนักวิทยาศาสตร์ นักวิจัย วิศวกร ฯลฯ ที่มีคุณภาพให้เพียงพอต่อความต้องการ แต่จากข้อมูลของสำนักงานสภานโยบายการอุดมศึกษา วิทยาศาสตร์ วิจัยและนวัตกรรมแห่งชาติ (สอวช.) พบว่าประเทศไทยมีสัดส่วนบุคลากรด้านการวิจัยและพัฒนาที่ทำวิจัยเทียบเท่าเต็มเวลา (Full-time equivalent: FTE) เพียง 20 คนต่อจำนวนประชากร 10,000 คน คิดเป็นสัดส่วนการใช้จ่ายด้านการวิจัยต่อผลิตภัณฑ์มวลรวมภายในประเทศ (GDP) ค่อนข้างน้อยเพียง 1.11% เท่านั้น การที่จะยกระดับประเทศไทยให้ก้าวไปสู่การพัฒนาแบบก้าวกระโดด และเปลี่ยนจากการเป็นผู้ซื้อเทคโนโลยีมาเป็นผู้สร้างนวัตกรรมเช่นเดียวกับประเทศชั้นนำในเอเชีย จำเป็นต้องอาศัยปัจจัยด้านต่างๆ ดังที่ได้กล่าวในข้างต้น เพื่อเพิ่มขีดความสามารถในการแข่งขันและการพึ่งพาตนเอง โดยใช้วิทยาศาสตร์ วิจัย และนวัตกรรมในการขับเคลื่อนประเทศให้มีความเข้มแข็งและยั่งยืนอย่างแท้จริง ศ.ดร.จำรัส กล่าว สำหรับ สถาบันวิทยสิริเมธี หรือ VISTEC เป็นสถาบันการศึกษาระดับอุดมศึกษา ซึ่งกลุ่ม ปตท. เป็นผู้ผลักดันให้ก่อตั้งขึ้น และได้รับการสนับสนุนจากสถาบันการเงินรวมถึงธุรกิจเอกชนระดับชั้นนำอีกหลายองค์กร โดยวางเป้าหมายสู่การเป็นมหาวิทยาลัยชั้นนำด้านวิจัยทางด้านวิทยาศาสตร์และเทคโนโลยี ผ่านการดำเนินการใน 3 ด้านดังนี้ 1.การสร้างวิทยาศาสตร์ใหม่ (Creating New Science) เช่น การคิดค้นกระบวนการทางวิทยาศาสตร์ใหม่ๆ การสังเคราะห์และพัฒนาวัสดุขั้นสูง (Advanced Materials) เพื่อสร้างผลิตภัณฑ์ที่ใช้ประโยชน์ได้จริง 2.การบ่มเพาะนักวิทยาศาสตร์รุ่นใหม่ เพื่อเป็นนักวิทยาศาสตร์ชั้นแนวหน้าระดับโลกทางด้านวิทยาศาสตร์ เทคโนโลยี และนวัตกรรม 3.การพัฒนางานวิจัยที่ VISTEC คิดค้นขึ้น หรือเทคโนโลยีที่มีอยู่เดิมในปัจจุบันให้กลายเป็นสิ่งที่เป็นประโยชน์ต่อมนุษยชาติ โดยปัจจุบัน VISTEC เปิดสอนในระดับบัณฑิตศึกษา (ปริญญาโทและปริญญาเอก) หลักสูตรนานาชาติจำนวน 4 สำนักวิชา ประกอบด้วย 1.สำนักวิชาวิทยาการโมเลกุล (School of Molecular Science and Engineering: MSE) 2.สำนักวิชาวิทยาการพลังงาน (School of Energy Science and Engineering: ESE) 3.สำนักวิชาวิทยาศาสตร์และวิศวกรรมชีวโมเลกุล (School of Biomolecular Science and Engineering: BSE) และ 4.สำนักวิชาวิทยาศาสตร์และเทคโนโลยีสารสนเทศ (School of Information Science and Technology: IST) ด้วยตระหนักว่า ความรู้ด้านวิทยาศาสตร์เทคโนโลยีและนวัตกรรม เป็นหัวใจสำคัญในการพัฒนาประเทศอย่างยั่งยืน",https://www.naewna.com/business/608274,12_10_2021
‘พิพัฒน์’มั่นใจเปิดประเทศหวังดูดนักท่องเที่ยว‘จีน-ญี่ปุ่น’นำร่อง10จังหวัดใต้,พิพัฒน์ พร้อมรับเปิดประเทศหลังนายกฯ แถลง ชี้เป็นช่วงเวลาดีช่วงชิงนักท่องเที่ยวจากหลายประเทศที่เปิดแล้ว หวังดูดนักท่องเที่ยวจีน ญี่ปุ่น เพิ่ม รอ ศบค.เคาะ14 ต.ค.นี้ พร้อมเตรียมเปิด 10 จังหวัดท่องเที่ยวได้ ไม่ต้องกักตัว เมื่อวันที่ 12 ตุลาคม 2564เวลา 08.50 น.ที่ทำเนียบรัฐบาล นายพิพัฒน์ รัชกิจประการ รมว.ท่องเที่ยวและกีฬา กล่าวถึงกรณีที่นายกรัฐมนตรีประกาศเปิดประเทศวันที่1 พ.ย.นี้ ว่า ไม่น่าจะมีปัญหาอะไร เพราะทางการท่องเที่ยวแห่งประเทศไทย (ททท.) โดยกระทรวงการท่องเที่ยวฯ ได้มีการเตรียมความพร้อมไว้แล้ว ซึ่งการจะเปิดประเทศวันที่1 พ.ย.นี้ ก็อยู่ในแผนอยู่แล้ว หลังจากที่มีการเปิดภูเก็ตแซนด์บ็อกซ์ (Phuket Sandbox) นำร่องไปก่อนแล้ว โดยแผนระยะที่ 1 ก็คือ จะมีการเปิดอีก 10 จังหวัด เพื่อให้นักท่องเที่ยวต่างชาติเข้ามาได้ โดยไม่ต้องกักตัว ทั้งนี้ จากที่นายกฯ ประกาศเปิดประเทศไว้ 120 วัน การประกาศของนายกฯ ครั้งนี้ ถือว่าเป็นการเปิดประเทศเร็วขึ้น หลังจากที่หลายประเทศประกาศเปิดประเทศมาแล้วโดยไม่มีการกักตัว เช่น ประเทศสิงคโปร์ และขณะนี้ประเทศในยุโรปทั้งอังกฤษ และอเมริกาก็เปิดไปแล้ว ตรงนี้ถือเป็นการช่วงชิงนักท่องเที่ยวต่างชาติ ซึ่งหากเรายังกักตัว 7 วัน ก็จะทำให้การต่อสู้ดึงนักท่องเที่ยวต่างชาติเข้ามาประเทศไทยคงยาก สู้ประเทศอื่นไม่ได้ ดังนั้น การที่นายกฯ ประกาศเปิดประเทศวันที่1 พ.ย.นี้ ผมเชื่อว่าจะเป็นการดึงดูดนักท่องเที่ยวเข้าประเทศในไตรมาสที่ 4 และไตรมาสที่ 1 ของปีหน้าได้อย่างสมบูรณ์แบบ และประเทศไทยถือเป็นหนึ่งในประเทศยอดนิยมสำหรับในช่วงฤดูหนาว ของทางยุโรป อเมริกา และประเทศญี่ปุ่น เกาหลี จีน ดังนั้น ตรงนี้เราจึงต้องปรับว่าทำอย่างไรให้เกิดความคล่องตัวในการตรวจ ATK ที่สนามบินได้เร็วขึ้น แต่ทราบว่าทางกระทรวงสาธารณสุขได้เตรียมความพร้อมไว้หมดแล้ว โดยมีต้นแบบที่ภูเก็ตมาแล้ว จึงเชื่อว่าทุกสิ่งทุกอย่างน่าจะผ่านไปด้วยความราบรื่น นายพิพัฒน์ กล่าว เมื่อถามว่า 10 จังหวัด รวมกรุงเทพฯ ด้วยหรือไม่ นายพิพัฒน์ กล่าวว่า รวมด้วย ซึ่ง 10 จังหวัดหมายความว่า กระบี่ พังงา เปิดทั้งจังหวัด ส่วนกรุงเทพฯ ชลบุรี เปิดเพียงบางส่วน โดยชลบุรีจะเปิดเฉพาะ อ.บางละมุง อ.สัตหีบ ขณะที่จังหวัดอื่นๆ จะมีที่ชะอำ และหัวหิน และเชียงใหม่ อีก 4 อำเภอคือ อ.เมือง อ.ดอยเต่า อ.แม่แตง และอ.แม่ริม รวมทั้งจังหวัดระนอง ที่เกาะพยาม และอาจจะมีที่จังหวัดเลย อ.เชียงคาน ด้วย เมื่อถามว่า ประเทศความเสี่ยงต่ำที่จะเข้ามาประเทศไทยโดยไม่ต้องกักตัว กระทรวงการท่องเที่ยวฯ เป็นส่วนหนึ่งที่เสนอกระทรวงสาธารณสุข และศบค. ให้มีการเปิดใช่หรือไม่ นายพิพัฒน์ กล่าวยอมรับว่า ใช่ โดย ททท. ได้มีการประชุม และเสนอ ศบค.ชุดเล็กไป ทั้งนี้ คงต่อรอดูการประชุม ศบค.ชุดใหญ่ที่จะมีการพิจารณาในวันที่ 14 ต.ค.นี้ เมื่อถามถึงประเทศต่างๆ ที่จะสามารถเข้ามาในประเทศไทยโดยไม่ต้องกักตัว นายพิพัฒน์ กล่าวว่า เป็นไปตามที่นายกฯ ได้ประกาศไปแล้ว เบื้องต้นมี 4-5 ประเทศ ส่วนใหญ่เป็นประเทศที่นิยมเข้ามาในประเทศไทยอยู่แล้ว เช่น อังกฤษ เยอรมัน อเมริกา แต่สิ่งที่เราอยากดึงลูกค้าอีกประเทศที่สำคัญมากคือ จีน ส่วนประเทศในอาเซียนเราก็พยายามคิดว่า ทำอย่างไรนอกเหนือจากประเทศสิงคโปร์แล้ว เราจะทำบั๊บเบิ้ลกับประเทศ อื่นๆ รอบบ้านเราได้หรือไม่ แต่นั้นก็หมายถึงประเทศเพื่อนบ้านเราพร้อมที่จะเปิด และสำคัญที่สุดประเทศเหล่านั้นต้องไม่อยู่ในภาวะเสี่ยง อย่างน้อยต้องได้รับวีคซีนแล้ว 2 โดส ก่อนเข้าประเทศไทย - 004,https://www.naewna.com/politic/608272,12_10_2021
ไฟไหม้! ศาลาวัดเขาน้อยศรีรัตนาราม เก่าแก่กว่า 30 ปี วอดทั้งหลัง,เกิดเหตุไฟฟ้าลัดวงจรไหม้ ศาลาวัดเก่าแก่กว่า 30 ปี ของวัดเขาน้อยศรีรัตนาราม เสียหายทั้งหลัง เมื่อเวลา 02.00 น.ของวันที่ 12 ก.ย.ที่ผ่านมา ร.ต.อ.สกนธิ์ เชี่ยววิจิตร พนักงานสอบสวน สภ.แก่งโสภา อ.วังทอง จ.พิษณุโลก รับแจ้งว่ามีเหตุเพลิงไหม้ศาลาวัด ภายในวัดเขาน้อยศรีรัตนาราม หมู่ที่ 4 ต.แก่งโสภา อ.เมือง จ.พิษณุโลก หลังจากรับแจ้งจึงรุดไปตรวจสอบที่เกิดพร้อมกับประสานรถน้ำจาก อบต.แก่งโสภา และ อบต.วังนกแอ่น และเจ้าหน้าที่กู้ภัยบูรพา ในที่เกิดเหตุ เพลิงกำลังรุกไหม้ศาลาไม้เก่าแก่ อายุกว่า 30 ปี ทางเจ้าหน้าที่จึงได้ช่วยกันระดมฉีดน้ำเพื่อควบคุมเพลิงไม่ให้ลุกลามไปกุฏิพระ ที่อยู่ใกล้เคียง ซึ่งด้วยเป็นศาลาไม้หลังเก่า ทำให้เพลิงลุกไหม้อย่างรวดเร็ว จนเสียหายไปทั้งหลัง ทางเจ้าหน้าที่ใช้เวลากว่า 30 นาที ก็สามารถควบคุมเพลิงไว้ได้ แต่ศาลาไม้ ได้เสียหายทั้งหลัง ส่งผลให้พระประธานที่อยู่บนศาลาเสียหายไปด้วย จากการสอบถามพระอธิการจำนงค์ เตชธัมโม เจ้าอาวาสวัดเขาน้อยศรีรัตนาราม ทราบว่า ขณะเกิดเหตุพระภายในวัด กำลังจำวัดอยู่ในกุฎิ จากนั้นก็ได้ยินเสียระดับ 2 ครั้งบนศาลาวัด จึงได้ลุกมาดู ก็พบว่าไฟได้ลุกไม้ศาลาวัดแล้ว จึงได้รีบแจ้งให้เจ้าหน้าที่มาช่วยกันดับเพลิง ระหว่างนั้นก็ให้ชาวบ้านที่อยู่ในละแวกวัด มาช่วยกันดับไฟ แต่ก็ไม่สามารถควบคุมเพลิงไว้ได้ ทำให้ไฟไหม้ทั้งหลัง ซึ่งคาดว่าไฟฟ้าน่าจะลัดวงจร บริเวณเสาบนศาลา อย่างไรก็ตาม ทางเจ้าหน้าที่ตำรวจพิสูจน์หลักฐานจะได้มาตรวจสอบสาเหตุของการเกิดไฟไหม้ครั้งนี้อีกครั้ง. -008,https://www.naewna.com/local/608276,12_10_2021
รมว.เฮ้ง เตรียมตำแหน่งงานว่างกว่า2แสนอัตรา หนุนแผนเปิดประเทศ,"กระทรวงแรงงงาน รวบรวมตำแหน่งงาน 222,871 อัตรา จากทั่วประเทศ พร้อมจับมือสถานประกอบการ โปรโมทตำแหน่งงาน รายได้ สวัสดิการ ผ่านคลิป VDO หวังเพิ่มข้อมูลช่วยตัดสินใจให้คนว่างงาน นายสุชาติ ชมกลิ่น รัฐมนตรีว่าการกระทรวงแรงงาน เปิดเผยว่า จากสถานการณ์การแพร่ระบาดโรคโควิดในช่วงที่ผ่านมา พล.อ. ประยุทธ์ จันทร์โอชา นายกรัฐมนตรี และ พล.อ. ประวิตร วงษ์สุวรรณ รองนายกรัฐมนตรี ซึ่งกำกับดูแลกระทรวงแรงงาน ต่างห่วงใยพี่น้องแรงงานไทยมาโดยตลอด รัฐบาลจำเป็นต้องทำงานอย่างหนักเพื่อปกป้องชีวิตประชาชนไปพร้อมกับปกป้องการทำมาหากินตามปกติของประชาชน วันนี้ความเสี่ยงที่จะเสียชีวิตจากการแพร่ระบาดโรคโควิด-19 ในประเทศไทยกำลังค่อยๆลดลง และมีกำหนดเปิดประเทศรับนักท่องเที่ยวในวันที่ 1 พฤศจิกายน 2564 ภาคธุรกิจท่องเที่ยว บริการ การเดินทาง และความบันเทิง จะมีสถานการณ์ที่ดีขึ้นอย่างแน่นอน ในฐานะรัฐมนตรีว่าการกระทรวงแรงงานได้ติดตามสถานการณ์การจ้างงานอย่างใกล้ชิด และมีข้อสั่งการให้อธิบดีกรมการจัดหางาน ติดตามการรวบรวมตำแหน่งงานทุกจังหวัดทั่วประเทศ โดยเน้นการทำงานเชิงรุก ลงพื้นที่หารือและสำรวจความต้องการการจ้างงานจากสถานประกอบการอย่างเป็นปัจจุบันที่สุด เพื่อผลักดันให้เกิดการจ้างงานโดยเร็ว และทำหน้าที่ผู้ประสานการเคลื่อนย้ายแรงงานอย่างเป็นระบบระหว่างจังหวัดที่มีความต้องการจ้างงานแต่ไม่มีกำลังแรงงาน กับจังหวัดที่มีคนต้องการหางานทำจำนวนมากแต่มีตำแหน่งงานว่างไม่เพียงพอที่จะรับเข้าทำงาน ผลการสำรวจความต้องการจ้างงานแรงงานไทยทั่วประเทศ ณ เดือนตุลาคม 2564 พบมีตำแหน่งงานว่าง 222,871 อัตรา โดยตำแหน่งงานว่าง 5 อันดับแรกที่นายจ้าง/สถานประกอบการต้องการมากที่สุด ได้แก่ 1.แรงงานด้านการประกอบ 2.แรงงานบรรจุภัณฑ์ 3.พนักงานขายของหน้าร้าน และสาธิตสินค้า 4.ตัวแทนจัดหาบริการทางธุรกิจและนายหน้าการค้าอื่นๆ และ 5.ตัวแทนฝ่ายขายด้านเทคนิคและการค้า ซึ่งประเภทกิจการที่ต้องการจ้างงานมากที่สุด 5 อันดับ ได้แก่ 1.อุตสาหกรรมการผลิต 2.อุตสาหกรรมขายส่ง/ปลีกจักรยานยนต์ และการซ่อมจักรยานยนต์ 3. อุตสาหกรรมก่อสร้าง 4.อุตสาหกรรมอุปกรณ์การแพทย์ และ 5.กิจกรรมทางการเงินและการประกันภัย รมว.แรงงาน กล่าว ด้านนายไพโรจน์ โชติกเสถียร อธิบดีกรมการจัดหางาน กล่าวว่า นอกจากการมอบหมายให้สำนักงานจัดหางานกรุงเทพมหานครพื้นที่ 1-10 และสำนักงานจัดหางานจังหวัดทั่วประเทศลงพื้นที่จัดหางานเชิงรุกแล้ว กรมการจัดหางานยังร่วมมือกับสถานประกอบการชั้นนำ 42 แห่ง ใน 16 จังหวัด ที่มีความต้องการจ้างงานแรงงานไทยทดแทนแรงงานต่างด้าว อาทิ บริษัท ไทย-นิจิ อินดัสทรี จำกัด จังหวัดลำพูน บริษัท คาร์กิลมีทส์ (ไทยแลนด์) จำกัด จังหวัดนครราชสีมา บริษัท ไก่สดเซนทาโก จำกัด จังหวัดปทุมธานี บริษัท แคล-คอมพ์ อีเล็คโทรนิกส์ (ประเทศไทย) จำกัด (มหาชน) จังหวัดเพชรบุรี บริษัท ศรีตรังโกลฟ์ (ประเทศไทย) จำกัด (มหาชน) จังหวัดสุราษฎร์ธานี บริษัท เอก-ชัย ดีสทริบิวชั่น ซิสเทม จำกัด จังหวัดชลบุรี บริษัท เถ้าแก่น้อย ฟีดแอนด์ มาร์เก็ตติ้ง จำกัด จังหวัดพระนครศรีอยุธยา เป็นต้น ในการจัดทำคลิปวีดีโอแนะนำสถานประกอบการ ตำแหน่งงานและลักษณะงาน รายได้ รวมถึงสวัสดิการต่างๆที่จะได้รับ เพื่อเป็นข้อมูลประกอบการตัดสินใจ เพิ่มความเชื่อมั่น และโอกาสในการเข้าทำงาน แก่กลุ่มผู้สมัครงานคนไทยที่มีระดับการศึกษาไม่เกินมัธยมศึกษาปีที่ 6 ซึ่งเป็นกลุ่มเป้าหมาย เพื่อทำงานในตำแหน่งพนักงานฝ่ายผลิต พนักงานขาย พนักงานประจำร้าน พนักงานจัดเรียงสินค้า ฯลฯ ซึ่งอย่างน้อยจะได้รับอัตราค่าจ้างขั้นต่ำตามวุฒิการศึกษา รวมทั้งค่าทำงานล่วงเวลา เบี้ยขยัน และสวัสดิการต่างๆ ที่บริษัทกำหนด ได้มีงานทำ มีรายได้ สามารถเลี้ยงดูตนเองและครอบครัวต่อไป ทั้งนี้ คนหางาน ผู้ว่างงาน ผู้ได้รับผลกระทบจากสถานการณ์การแพร่ระบาดของโรคโควิด -19 ผู้ที่ต้องการมีงานทำ และผู้ที่สนใจ สามารถเข้าชมคลิปวีดีโอแนะนำสถานประกอบการฯ ได้ที่เว็บไซต์ doe.go.th หรือติดต่อขอรับบริการจัดหางาน ณ ศูนย์บริการจัดหางานเพื่อคนไทย (Smart Job Center) สำนักงานจัดหางานกรุงเทพมหานครพื้นที่ 1-10 และสำนักงานจัดหางานจังหวัดทุกจังหวัด หรือสมัครงานผ่านช่องทางการให้บริการจัดหางานรูปแบบออนไลน์ด้วยตนเองได้ที่เว็บไซต์ ไทยมีงานทำ.doe.go.th เพื่อหลีกเลี่ยงการเดินทางไปติดต่อที่สำนักงาน ลดการรวมตัวกันของคนจำนวนมาก และป้องกันการแพร่ระบาดของโรค COVID-19 - 004",https://www.naewna.com/politic/608277,12_10_2021
คอหวยมุงดู! เลขเสี่ยงทาย 'พญาบึ้ง' คีบเลข 2 ตัวขึ้นมาจากรู เชื่อให้โชค,คอหวยมุงดู! เลขเสี่ยงทาย 'พญาบึ้ง' คีบเลข 2 ตัวขึ้นมาจากรู เชื่อให้โชค 12ต.ค.64ที่บริเวณด้านหลังวัดโบสถ์ราชศรัทธา ต.บางระกำ อ.โพธิ์ทอง จ.อ่างทอง พบชาวบ้านนำดอกไม้ธูปเทียนเข้าทำการกราบไหว้ตามความเชื่อในการขอโชคลาภพญาบึ้งให้โชคลาภ โดยการเสี่ยงทายตัวเลขเพื่อนำไปเสี่ยงดวง ตามวิถีความเชื่อของชาวบ้าน ซึ่งได้มีชาวบ้านไปพบว่ามีพญาบึ้งได้ขุดรูขนาดใหญ่อยู่ที่บริเวณด้านสนามด้านหลังวัด ไม่พลาดในช่วงใกล้วันหวยออก ได้นำดอกไม้ธูปเทียน บอกกล่าวขอโชคลาภ พร้อมนำกระดาษเขียนตัวเลขหย่อนลงไปในรูพญาบึ้ง และเฝ้ารอให้พญาบึ้งดันกระดาษที่เขียนตัวเลขเสี่ยงทายออกมา อยู่ภายในรูออกมา โดยพบว่าครั้งนี้พบเห็นเต็มตาว่า พญาบึ้งได้คีบตัวเลขออกมาวางไว้ที่ปากรู ครั้งละ 2 ตัว จำนวน 2 ครั้ง พบเป็นตัวเลข 52และ 30 ไม่พลาดนำไปเสี่ยงดวงกันต่อไป. -008,https://www.naewna.com/likesara/608279,12_10_2021
'โบว์'ลั่นอย่าพะวงจำนวนผู้ติดเชื้อ หลังฉีดวัคซีนแทบไม่มีความหมาย  1 พ.ย.เปิด รร.ได้เลย,วันที่ 12 ตุลาคม 2564 โบว์ ณัฏฐา มหัทธนา นักกิจกรรมนักเคลื่อนไหวทางการเมือง โพสต์ทวิตเตอร์ Bow Nuttaa Mahattana @NuttaaBow ระบุว่า ข้อมูลจาก Worldometers ไทยมีผู้เสียชีวิตจากโควิดสะสมคิดเป็นสัดส่วนต่อ 1 ล้านประชากรสูงเป็นลำดับที่ 130 จากจำนวน 223 ประเทศ (เสียชีวิตเป็นอัตราส่วน 254 คนใน 1 ล้านประชากร) ขณะที่เวียดนามอยู่ลำดับ 134 ญี่ปุ่น 149 แคนาดาลำดับ 90 มาเลย์ 83 เยอรมัน 65 อังกฤษ 25 เบลเยี่ยม 19 สหรัฐ 18 ต่อไปตัวชี้วัดความสามารถในการควบคุมโรคจะอยู่ที่จำนวนผู้เสียชีวิต เพราะหลังจากทั่วโลกหยุดล็อคดาวน์ จำนวนผู้ติดเชื้อหลังฉีดวัคซีนจะแทบไม่มีความหมายแล้วเพราะส่วนใหญ่ไม่ได้ป่วยหนักจนต้องครองเตียงในโรงพยาบาล เหมือนที่เราไม่เคยมานั่งนับจำนวนคนเป็นไข้หวัดใหญ่ ดังนั้นทุกคนต้องจับหลักให้แม่น ไม่ใช่เป๋ไปพะวงแต่กับยอดคนติดเชื้อไม่จบไม่สิ้น ด้วยอัตราการฉีดวัคซีนที่เป็นอยู่ 1 พ.ย.เปิดรร.ได้เลย.,https://www.naewna.com/politic/608281,12_10_2021
‘นายกฯ’ส่งสัญญาณWelcome to Thailand เข้มมาตรการCOVID,โฆษกรัฐบาลเผย นายกฯ แถลงเปิดประเทศ ถือเป็นการส่งสัญญาณ Welcome to Thailand พร้อมขอความร่วมมือคนไทย การ์ดอย่าตก เตือนทุกภาคส่วน ยังต้องปฏิบัติมาตรการ COVID-Free Setting อย่างเคร่งครัด เมื่อวันที่ 12 ตุลาคม 2564 นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า สืบเนื่องจากการแถลงผ่านโทรทัศน์รวมการเฉพาะกิจฯ ของ พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เมื่อวันที่ 11 ตุลาคม 2564 วางเป้าหมาย ประเทศไทยจะเริ่มเปิดรับการเดินทางเข้าประเทศไทย ตั้งแต่วันที่ 1 พฤศจิกายน 2564 เป็นต้นไป โดยไม่ต้องกักตัว ภายใต้ข้อกำหนดเงื่อนไขที่คำนึงถึงความปลอดภัยสาธารณสุขคนไทยและชาวต่างชาติ อาทิ ผู้ที่ฉีดวัคซีนครบโดสแล้ว และเดินทางเข้าประเทศไทยโดยทางอากาศจากประเทศที่กำหนดว่า เป็นประเทศความเสี่ยงต่ำ เป็นต้น การเปิดประเทศที่กำลังจะเกิดขึ้นนี้เป็นการสร้างบรรยากาศและส่งสัญญาณให้นานาชาติตลอดจนนักท่องเที่ยวทั่วโลกได้เห็นถึงความพร้อมและศักยภาพของประเทศไทย อย่างไรก็ตามขอเน้นย้ำกับประชาชนคนไทยทุกคนซึ่งแม้ว่ารัฐบาลจะมีการเตรียมเปิดประเทศ แต่ก็ขอให้ยังคงระมัดระวังและป้องกันตนเอง การ์ดอย่าตก ยังต้องยึดหลักอนามัยส่วนบุคคล ดูแลตัวเองแบบครอบจักรวาล รวมทั้งผู้ประกอบการ ชุมชน ตลาด ต้องปฏิบัติตามมาตรการ COVID-Free Setting อย่างเคร่งครัด นายธนกร กล่าวว่า รัฐบาลกำลังเร่งทำงานโดยเร่งการฉีดวัคซีนให้ประชาชน การจัดหาวัคซีนตลอดจนการรับส่งมอบวัคซีนของไทยที่เพิ่มมากขึ้น ซึ่งในสิ้นปีนี้ ไทยจะได้รับมอบวัคซีนถึง 178.2 ล้านโดส อีกทั้ง ยอดการฉีดวัคซีนสะสมของไทยวันนี้ ยังมากกว่า 61 ล้านโดส มั่นใจไทยบรรลุเป้าหมายการฉีดวัคซีนครอบคลุมร้อยละ 70 ของกลุ่มเป้าหมาย ท่านนายกฯ ฝากเน้นย้ำให้คนไทยทุกภาคส่วนเป็นส่วนหนึ่งในการเตรียมความพร้อม รับผิดชอบร่วมกัน ช่วยกันสร้างความมั่นใจในการเปิดประเทศ ในฐานะเจ้าของบ้านร่วมกัน ด้วยการที่ประชาชนทั่วไปต้องปฏิบัติตามมาตรการป้องกันส่วนบุคคล อาทิ Universal Prevention ผู้ประกอบการ โรงงานภาคอุตสาหกรรม ดำเนินการตามมาตรการ COVID-Free Setting อย่างเคร่งครัด เพื่อร่วมกันผลักดันเศรษฐกิจสู่การเปิดประเทศที่ปลอดภัยสำหรับทุกคน รวมทั้งยังสอดคล้องกับมาตรการผ่อนคลายกิจการกิจกรรม ในปลายปีนี้ด้วย - 004,https://www.naewna.com/politic/608285,12_10_2021
'ร.ต.อ.หญิง' สร้างอาชีพเสริม เปิดร้านขาย 'เมี่ยงโคน' หลังเวลาราชการ,ตำรวจหญิงสร้างอาชีพเสริม เปิดร้านขาย 'เมี่ยงโคน' สร้างรายได้ หลังเวลาราชการ ร.ต.อ.หญิงนธิตตา แพทย์เพียร รอง​ สว.ธร.สภ.ท่าลี่​ เปิดเผยว่า เมี่ยงโค้น เป็นอาหารเอกลักษณ์ทางวัฒนธรรมของชาว จ.เลย มาตั้งแต่โบราณ นับร้อยปีที่สืบทอดกันมา เมี่ยงโค้น เป็นเมนููสร้างมิตรภาพที่นิยมรับประทานร่วมกันหลายๆคนหลังจากที่ว่างเว้นจากการทำไร่ทำนา โดยเก็บวัตถุดิบที่เป็นสมุนไพรพื้นบ้านมาหั่นแล้วห่อด้วยใบห่อ (ชะพลู คะน้า ผักสลัด) แล้วราดด้วยน้ำเมี่ยง ซึ่งน้ำเมี่ยงนั้นของร.ต.อ.หญิงนธิตตานั้นมี 2 สูตร คือสูตรเดิมน้ำปลาร้า และสูตรใหม่สูตรน้ำผักสะทอน ที่ทำจากผัก ใบไม้ มีรสชาติคล้ายน้ำปลาร้าแต่ไม่เหม็น ไม่คาว เมี่ยงโค้น นิยมกินไปคุยกันไปหลายๆ คนเวลาว่าง ร.ต.อ.หญิงนธิตตา จะใช้เวลาว่างในการนำภูมิปัญญาชาวบ้านนี้มาสร้างรายได้เสริมในยุคโควิด-19นี้ ด้วยการรับ Order แล้วจัดเป็นชุดนำส่งให้กับลูกค้าทั้งในพื้นที่จังหวัดเลย อำเภอท่าลี่และต่างจังหวัด ราคาชุดละ 150 บาท พืชวัสดุที่ใช้ประกอบ อาหารเป็นเมี่ยง ปลูกบริเวณบ้าน เป็นพืชสมุนไพรที่เป็นวัตถุดิบปลูกเองในระบบออแกนิก มีการเก็บเตรียมวัตถุดิบในเวลาเลิกงานตอนเย็น -ประกอบเป็นชุดในตอนเช้าแล้วนำส่งให้ลูกค้าตาม Order และหากใครต้องการที่จะกินสดก็สามารถเดินทางมาที่ ร้านสวนทิพย์​เกษตรสมุนไพรและแปรรูปเพื่อความงาม อำเภอท่าลี่ จังหวัดเลย เมนูเมี่ยงโค้นนั้นเป็นเมนูเพื่อสุขภาพ มีสมุนไพรหลายชนิดที่มีสรรพคุณต้านไวรัส เช่น ขิง กระชาย เป็นต้น สามารถทานได้ทั้งคนต่างถิ่นและลูกค้าชาวต่างชาติ และตั้งชื่อสูตรว่า สูตรออนทัวร์ ที่มีการปรุงน้ำเมี่ยงจากสมุนไพรหลายชนิดรวมกันให้มีรสชาติดรโดยไม่ต้องใส่ผงชูรส เมี่ยงโค้นเป็นอาหารกินเล่น เป็นเมนูสามัคคี ที่สืบทอดมากับคนไทเลยหลาบชั่วอายุคน เป็นเมนูสร้างมิตรภาพ เป็นอาหารกินเล่น คล้ายออเดิบ ทุกอย่างทั้งหมดในชุดส่วนมากจะเป็นผักกินคนเดียวไม่อร่อยต้องทานรวมกันหลายคน (3-5 คนขึ้นไป) วิธีกิน เมี่ยงโค้น ใส่สมุนไพรหลายอย่างที่หั่นเป็นชิ้นเล็กๆ ตระไคร้ กระเทียม หอม ขิง ข่า พริกสด กล้วย ผลไม้รี่ยม มะม่วง ตามฤดูกาล กระชาย ลงไปในใบห่อเมี่ยง(ใบชะพลู คะน้า สลัด ใบหม่อน พลูคาว เป็นต้น) ขนมจีน แคปหมู ถั่วลิสงคั่ว ผักเคียง ผักแพรว สะแน่ ใบห่อชะพลู ใบสลัดหม่อน เมื่อรวมของกชิ้นเล็กๆ หลายๆ ชิ้น ภาษาเลย เรียกว่า โค้น แปลว่าใหญ่ สนใจ สามารถติดต่อสอบถามได้ที่ โทร0990193476 เฟสบุ๊คเพจ​สวนทิพย์ Natural&Beauty. -008,https://www.naewna.com/likesara/608282,12_10_2021
ฃมความน่ารัก‘แมวทะเลทราย’ เหมียวขนปุยเจ้าถิ่นขุนเขาในจีน (ภาพชุด),12 ตุลาคม 2564 สำนักข่าวซินหัวรายงาน แมวทะเลทราย หรือแมวภูเขาจีน จัดเป็นสายพันธุ์แมวที่มีลำตัวขนาดเล็กและลักษณะเฉพาะอันเป็นเอกลักษณ์ ซึ่งได้รับการขึ้นทะเบียนเป็นสัตว์คุ้มครองระดับ 1 ของจีน เจ้าเหมียวชนิดนี้มักอาศัยอยู่อย่างกระจัดกระจายในพื้นที่ทางตะวันตกเฉียงเหนือของจีน โดยมีความหนาแน่นของประชากรค่อนข้างต่ำ และเปรียบเป็น มาตรวัดคุณภาพ ระบบนิเวศแถบภูเขา ทั้งนี้ ระบบนิเวศบริเวณซานเจียงหยวนและภูเขาฉีเหลียนในมณฑลชิงไห่ทางตะวันตกเฉียงเหนือของจีนพัฒนาดีขึ้นในช่วงหลายปีที่ผ่านมา ทำให้มักพบเจอแมวทะเลทรายอยู่บ่อยครั้ง,https://www.naewna.com/inter/608283,12_10_2021
ชาวครบุรีผวา! ช้าง-เสือโคร่งออกจากป่าอุทยานทับลานบุกที่ทำกิน-ทำร้ายชาวบ้าน,"วันนี้ (12 ต.ค.64) ผู้สื่อข่าวรายงานว่า นายประวัติศาสตร์ จันทร์เทพ หัวหน้าอุทยานแห่งชาติทับลาน ได้รับแจ้งจากเจ้าหน้าที่เขตจัดการอุทยานแห่งชาติที่ 3 (คลองน้ำมัน) ว่าเมื่อวันที่ 11 ตุลาคม 2564 เวลาประมาณ 13.00 น.ได้รับแจ้งจากกำนันตำบลบ้านใหม่ อ.ครบุรี จ.นครราชสีมาว่ามีช้างป่าออกมาหากินนอกพื้นที่ป่าอนุรักษ์และได้ทำร้ายชาวบ้านที่ออกมากรีดยางพาราบริเวณบ้านซับสะเดา ช่วงเวลาประมาณ 04:00 น.เจ้าหน้าที่จึงได้มาตรวจสอบบริเวณที่เกิดเหตุ พบมีร่องรอยช้างป่าประมาณ 5 – 6 ตัว หากินบริเวณโดยรอบป่ายางพาราของราษฏร และได้สอบถามผู้ใหญ่บ้านบ้านใหม่ พบว่าเป็นชาวบ้านบ้านอังโกน ชื่อนายโชคชัย บุญชูดำ อายุ 44 ปี อาศัยอยู่บ้านเลขที่ 64 หมู่ที่ 2 บ้านอังโกน ตำบลบ้านใหม่ อำเภอครบุรี จังหวัดนครราชสีมา โดยขณะนี้ผู้ที่ได้รับบาดเจ็บรักษาตัวอยู่ห้องฉุกเฉินโรงพยาบาลครบุรี อ.ครบุรี คณะเจ้าหน้าที่ได้ติดตามไปที่โรงพยาบาลเพื่อสอบถามอาการของนายโชคชัย ทราบว่า ช่วงเวลาประมาณ 20.00 น.ได้ออกไปกรีดยางพาราทิ้งไว้เพื่อเก็บในตอนเช้าและก่อนที่ตนจะออกไปกรีดยางได้ทำการจุดประทัดเพื่อไล่ช้างป่า แต่ตนไม่เห็นช้างป่าจึงคิดว่าไม่มีสัตว์ป่าในพื้นที่แล้วจึงออกไปกรีดยางและได้ถูกช้างป่าตัวเล็กชนเข้าบริเวณหน้าอกจนสลบไป และรู้สึกตัวขึ้นมาเวลา 08.00 น.ได้โทรติดต่อภรรยาของตนเพื่อแจ้งให้รถโรงพยาบาลไปรับตัว ขณะนี้อาการนายโชคชัย ปลอดภัยแล้ว ทางแพทย์โรงพยาบาลครบุรีได้ให้กลับไปรักษาอาการปวดตามกล้ามเนื้อที่บ้านพัก ส่วนความคืบหน้ากรณีพบรอยเท้าเสือโคร่งขนาดใหญ่นั้น คาดว่าจะเป็นเสือโคร่งตัวเต็มวัยน้ำหนักประมาณ 100 กิโลกรัม ที่บริเวณพื้นที่ทำกินของชาวบ้านชุมชนบ้านไผ่ หมู่ที่ 4 ต.จระเข้หิน อ.ครบุรี ซึ่งอยู่ไม่ห่างจากจุดที่มีประชาชนถูกช้างป่าทำร้ายมากนัก ล่าสุดทางหัวหน้าอุทยานแห่งชาติทับลานได้มอบหมายให้จัดชุดกำลัง เข้าเฝ้าระวัง ผลักดัน โดยใช้กำลังจากเขตการจัดการอุทยานแห่งชาติทับลานที่ 5, 3 และส่วนกลางในการใช้อุปกรณ์เฝ้าระวังโดยไม่ให้เจ้าหน้าที่ออกห่างจากคณะไปคนเดียวในขณะปฏิบัติงานในพื้นที่ดังกล่าวรวมทั้งได้ประชาสัมพันธ์ให้คนในชุมชนดูแลปศุสัตว์ของตนให้ดีและกำชับไม่ให้ออกไปนอกเคหะสถานคนเดียวในเวลากลางคืนเนื่องจากขณะนี้ยังไม่ทราบตำแหน่งที่แน่ชัดของเสือโคร่งว่ามีการเคลื่อนย้ายไปยังบริเวณใด ทั้งนี้ หากทราบเป็นตำแหน่งที่แน่ชัดของเสือโคร่งจะได้ทำการประสานไปยังหน่วยงานที่เกี่ยวข้อง ได้แก่ ผู้นำชุมชน ผู้ใหญ่บ้าน กำนัน ในการผลักดันเสือโคร่งกลับสู่ป่าด้วยอุปกรณ์และวิธีการที่เหมาะสมต่อไป - 003",https://www.naewna.com/local/608287,12_10_2021
ผู้ว่าโคราชรับลูก 'บิ๊กตู่' พร้อมเปิดจังหวัดรับนักท่องเที่ยว-คอเหล้ารอลุ้นอีกรอบ,ผู้ว่าฯนครราชสีมารับลูกนายกฯ พร้อมเปิดจังหวัดรับนักท่องเที่ยว 1 พ.ย.นี้ แต่ต้องได้รับฉีดวัคซีนครบ 2 เข็มผลตรวจ ATC หรือ PCR ยืนยันก่อนเข้าจังหวัด ส่วนเปิดร้านเหล้าและสถานบันเทิง 1 ธ.ค.ขอพิจารณาก่อน พร้อมเร่งเดินหน้าควบคุมการระบาดคลัสเตอร์ต่างๆ ก่อนเปิดเมือง วันนี้ (12 ต.ค.64) ที่ห้องประชุมมูลนิธิท้าวสุรนารี ชั้น 1 ศาลากลางจังหวัดนครราชสีมา นายวิเชียร จันทรโณทัย ผู้ว่าราชการจังหวัดนครราชสีมา พร้อมด้วยนายชรินทร์ ทองสุข รองผู้ว่าราชการจังหวัดนครราชสีมา และนายชูศักดิ์ ชุนเกาะ รองผู้ว่าราชการจังหวัดนครราชสีมา ประชุมหัวหน้าส่วนราชการ นายอำเภอทั้ง 32 อำเภอ ผ่านระบบวีดีโอคอนเฟอร์เร้น เพื่อเตรียมความพร้อมในการขานรับนโยบายเปิดเมือง หลัง พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหมออกแถลงการณ์เมื่อค่ำวานนี้ (11 ต.ค.64) ดยนายวิเชียร จันทรโณทัย ผู้ว่าราชการจังหวัดนครราชสีมา กล่าวว่า การแถลงของนายกรัฐมนตรี ถือว่ามีความชัดเจน ซึ่งจังหวัดนครราชสีมาก็มีความพร้อมในการเปิดจังหวัดรับนักท่องเที่ยวเช่นกันในวันที่ 1 พฤศจิกายนนี้ แต่การเดินทางเข้ามาท่องเที่ยวในจังหวัดนครราชสีมา จะต้องอยู่ภายใต้มาตรการสาธารณสุขของทางจังหวัดได้กำหนดไว้ ซึ่งผู้ที่เดินทางเข้ามาถึงแม้จะไม่ต้องกักตัว แต่จะต้องได้รับการฉีดวัคซีนแล้ว 2 เข็มขึ้นไป และจะต้องมีผลการตรวจ ATK หรือ PCR ไม่น้อยกว่า 72 ชั่วโมงไว้ยืนยันด้วย และจะต้องปฏิบัติตามมาตรการที่ทางจังหวัดกำหนดอย่างเคร่งครัดในการเดินทางไปตามสถานที่ต่างๆ ภายในจังหวัดนครราชสีมา ส่วนกรณีการเปิดสถานบันเทิง การดื่มเครื่องดื่มที่มีแอลกอฮอล์ในร้านได้ในวันที่ 1 ธันวาคม 2564 นั้น เรื่องนี้ทางจังหวัดจะต้องพิจารณาหารือกับหน่วยงานที่เกี่ยวข้องอีกครั้งถึงมาตรการต่างๆ ที่จะนำมาใช้เพื่อควบคุมการแพร่ระบาดของโรค - 003,https://www.naewna.com/likesara/608301,12_10_2021
'เจ้าของค่ายมวย-อำนาจ'นำพยานสอบเพิ่ม  ไขคดีจ้าง'ฟ้าวันใหม่'ล้มมวย แลก 5 แสนบาท,"วันที่ 12 ตุลาคม 2564 จากกรณีเมื่อวันที่ 8 ต.ค.64 ที่ผ่านมาได้นำนักมวยในค่ายขึ้นชกเวทีมวยชั่วคราวลานกีฬา อบจ.บุรีรัมย์ จ.บุรีรัมย์ ที่จังหวัดบุรัมย์ โดยคู่เอกนั้นเป็นคู่ไฮไลท์ของรายการศึกเพชรยินดีระหว่าง หลานย่าโม ว.วัฒนะVSฟ้าวันใหม่ ช.ไทยเศรษฐ์หลังจากชกกันมาได้ 3 ยกโดยฟ้าวันใหม่ ได้ชกคุมเกมมาตลอด พอขึ้นยกที่ 4 เดินเข้าไปแรกศอกกัน แล้วโดนศอกของหลานย่าโม ลงไปนอนให้กรรมการนับสิบ ซึ่งเป็นที่คลาดสายตาของพีเลี้ยง และเซียนมวย ที่โดนศอกถาก ๆ ทีหัวไหลเท่านั้น ซึ่งหลังการชกเสร็จมีเสียงวิพากษ์วิจารณ์ของเซียนมวย และพี่เลี้ยงในการชกของ ฟ้าวันใหม่ ประกอบกับเริ่มมีกลิ่นไม่ดีว่าเจ้าตัวชกตามราคาจนเป็นเหตุให้แพ้น็อก ทั้งที่ 3 ยก คุมเกมไว้ได้หมดแล้ว โดย หลังจากนั้นเสี่ยโบ๊ท นายณัฐเดช วชิรรัตนวงศ์ โปรโมเตอร์ และหัวหน้าของฟ้าวันใหม่ ได้โทรมาสอบถามแล้ว โดยที่เจ้าตัวยืนยันว่าไม่ได้ล้มมวยแต่อย่างใด แต่ทว่าหลังจากนั้นนายเสมอ เหล่าแช่ม รองนายกเทศบาลเขาบางแกรกอ.หนองฉาง จ.อุทัยธานี ซึ่งเป็นผู้ดูแลค่ายมวยที่ฟ้าใหม่ ซ้อมอยู่ โดยมีนายอำนาจ รื่นเริง อดีตแชมป์โลกของสหพันธ์มวยนานาชาติ ในรุ่นฟลายเวท ซึ่งเป็นครูซ้อมมวยให้กับฟ้าวันใหม่ และนักมวยในค่าย พร้อมทีมงานเข้าเค้นสอบถาม และพยายามหาหลักฐานเชื่อมโยง ทำให้ ฟ้าวันใหม่ ยอมรับว่าล้มมวยจริง โดยเซียนมวยรายหนึ่งได้ว่าจ้างในราคา 500,000 บาท โดยอ้างว่าหากไม่ทำตามจะถูกผู้จ้างวานทำร้ายร่างกาย ซึ่งต่อมาได้เข้าแจ้งความดำเนินคดีกับผู้จ้างวาน ที่สภ.เขาบางแกรก จ.อุทัยธานี โดยขณะนี้ขั้นตอนอยู่ในชั้นพนักงานสอบสวนพยานเพิ่มเติม เพื่อดำเนินคดีกับผู้ว่าจ้างล้มมวย หลังจากนั้นด้วยความเจ็บใจ เสี่ยโบ๊ท ผ่านมาได้ 2 วัน เมื่อเวลา 21.00 น. ของวันที่ 10 ต.ค.ที่ผ่านมาด้วยความไม่สบายใจ ได้ระบายความรู้สึกไลฟ์สดผ่านเฟซบุ๊กส่วนตัวNuttadaj Vachirarattanawongเล่าเหตุการณ์เรื่องราวการล้มมวยในครั้งนี้ โดยระบุว่า ฟ้าวันใหม่ ได้รับการว่าจ้างล้มมวย ในราคา 500,000 บาทจริง โดยได้เงินมัดจำมาแล้ว 30,000 บาท ซึ่งผู้ว่าจ้างเคยทำค่ายมวย และมีประวัติไม่ดีเกี่ยวกับการทำมวยล้ม โดยตอนนี้เซียนมวยคนดังกล่าว เป็นเจ้าของฟาร์มควายที่ จ.นครนายก และยืนยันว่าจะนำคนที่ว่าจ้างล้มมวยมาเข้าคุกให้ได้ ส่วน ฟ้าวันใหม่ ถ้าร่วมมืออย่างเต็มที่ จะพิจารณาดูอีกทีว่าจะดำเนินการอย่างไรต่อ หรือจะกันไว้เป็นพยานหรือไม่ต้องอยู่ในดุจพินิจของทีมงาน สำหรับอดีต ของ ฟ้าวันใหม่ เป็นอดีตนักมวยฝีมือดีคนหนึ่ง ที่ใช้ชื่อชกว่า ต่อทอง ของเทศบาลเขาบางแกรก และเคยปะทะมวยดี ๆ มาแล้วหลายคน แต่ก่อนหน้านั้นได้เกิดหลงผิดไปยุ่งเกี่ยวกับยาเสพติด รวมถึงปัญหาเคยล้มมวย ทำให้แทบหมดอนาคตในวงการมวยมาครั้งหนึ่ง ต่อมาเขาปรากฎอยู่ในคลิปเรื่องชักดาบในการเล่นมวย จนเกือบถูกรุมกระทืบ ทีเวทีมวยรังสิตมาครั้ง แต่ยังโชคดีที่ เสี่ยโบ๊ท เข้ามาทัน และช่วยเจรจาช่วยเหลือไว้ได้ทัน หลังจากนั้นก็ให้โอกาสให้กลับตัวกลับใจใหม่ พร้อมรับเข้ามาดู และให้โอกาสชกมวยอีกครั้งโดย ให้อยู่ความดูแลของค่ายมวยเทศบาลเขาบางแกรก โดยให้ชื่อว่า ฟ้าวันใหม่ ช.ไทยเศรษฐ์ แต่ทว่ากลับหักหลังคนที่เคยช่วยเหลือ และเลือกเดินทางผิดอีกครั้งด้วยการล้มมวยในศึกเพชรยินดีระหว่าง ซึ่งฟ้าวันใหม่ ก็ยอมรับว่าล้มมวยจริง และรู้แล้วว่าคนจ้างวานคือใคร ตอนนี้เรื่องทั้งหมดอยู่ที่ชั้นพนักงานสอบสวน สภ.เขาบางแกรก เพื่อดำเนินคดีตามกฎหมาย พรบ.มวย ล่าสุดนายเสมอ เหล่าแช่ม รองนายกเทศบาลเขาบางแกรก อ.หนองฉาง จ.อุทัยธานี ซึ่งเป็นผู้ดูแลค่ายมวย พร้อมด้วยนายอำนาจ รื่นเริงอดีตแชมป์มวยเวทีลุมพินี และเป็นอดีตแชมป์โลกของสหพันธ์มวยนานาชาติ ในรุ่นฟลายเวทได้เข้าพบกับ ร.ต.อ.วีระ พะวา ร้อยเวร สภ.เขาบางแกรก พร้อมกับได้นำพยาน มาให้เจ้าหน้าที่สอบปากคำ เพิ่มเติมเพื่อ ดำเนินคดีกับผู้ว่าจ้างล้มมวยรายนี้แล้ว และทราบมีการโอนเงิน 3 หมื่นบาท ไปยังบัญชีของน้าเขยของ ฟ้าวันใหม่ ซึ่งเป็นชาวบ้านเดียวกับฟ้าวันใหม่ในตำบลทุ่งโพ อ.หนองฉาง เพื่อป้องการตรวจสอบในการล้มมวย ซึ่งหลังจากนั้นจะออกหมายเรียกผู้ว่าจ้างลมมวยมารับทราบข้อกล่าว ร่วมกันให้ ขอให้ หรือรับว่าจะให้ทรัพย์สินหรือประโยชน์ อื่นใด แก่นักมวยหรือผู้อื่น เพื่อจูงใจให้นักมวยกระทำการล้มมวย ด้านนายเสมอ เหล่าแช่มนายเสมอ เหล่าแช่ม รองนายกเทศบาลเขาบางแกรก ผู้ดูแลค่ายมวย และ ฟ้าวันใหม่ ให้สัมภาษณ์ ว่าก่อนหน้านั้นได้เข้าแจ้งความไว้กับเจ้าหน้าที่ตำรวจ สภ.เขาบางแกรก ไว้แล้ว และวันนี้ได้นำพยาน คือนักมวยในค่าย ที่เป็นเพื่อนกับฟ้าวันใหม่ มาสอบเพื่อเป็นพยานเพิ่มเติมกับคดี ด้านนายอำนาจ รื่นเริง อดีตแชมป์โลก กล่าวว่า ซึ่งฟ้าวัน นั้นได้รับงานล้มมวยมาแล้ว โดยการแตะต่อย นั้นไม่เป็นไปตอบเป้าเราที่สอน และว่างแผนไว้ และการชนในวันนั้นพอขึ้นยก 4 ไม่ถึงนาที เขาเดินเข้าไป แล้วโดนงัดศอก แต่ศอกนั้นไม่โดน เหมือนกับโดนลม แต่เข้าลงไปนอนชัก เหมือนไก่โดนตีคอ ซึ่งเข้าชักน้ากลัวมาก ตัวผมยังยืนช๊อดเลย โดยผิดสายตาผมแน่นอน ซึ่งผมเองกับ ครูเสมอ หลังจากชกเสร็จก็ขึ้นไปถามบนโรงแรมเข้าไม่รับ ใคร่ซักเข้าก็ไม่รับ จนพวกผมสอบถามจนเข้ารับสารภาพว่า มีคนมาจ้างเข้า และได้มาพูดคุยกันตกลงกันที่หน้าโรงพัก สภ.เขาบางแกรก โดยตกลงกันเป็นเงิน 5 แสนบาท โดยมัดจำไว้ 3 หมื่นบาท โดยโอนทางธนาคาร ผ่านบัญชีหน้าเขย โดยผู้ว่าจ้างได้พูดว่าถ้าไม่ล้มมวย พูดขู่ว่าจะฆ่าเข้าทิ้งถ้าไม่ทำ",https://www.naewna.com/local/608305,12_10_2021
พรรณไม้หาดูยาก! 'พิศวงไทยทอง' หน้าตาน่ารัก พบเฉพาะดอยหัวหมด จ.ตาก เท่านั้น,พิศวงไทยทอง พรรณไม้ชนิดใหม่ของโลก ถูกพบครั้งแรกโดย ดร.กนกอร​ สีม่วง นักวิจัยมหาวิทยาลัยพะเยา​ ซึ่งร่วมกับ​ นายสุชาติ​ จันทร์หอมหวล ช่างภาพอิสระ​ ต่อมารองศาสตราจารย์​ ดร.สหัช จันทนาอรพินท์​ อาจารย์ประจำภาควิชาชีววิทยา​ คณะวิทยาศาสตร์​ มหาวิทยาลัยสงขลานครินทร์ และดร. สมราน​ สุดดี นักวิจัยกลุ่มงานพฤกษศาสตร์ป่าไม้ กรมอุทยานแห่งชาติ​ สัตว์ป่า​ และพันธุ์พืช ร่วมกันตีพิมพ์เป็นพันธุ์ไม้ชนิดใหม่ของโลก ลงในวารสาร Phytotaxa เล่มที่ 333(2) หน้า 287 สำหรับคำระบุชนิด thaithonggiana ตั้งเพื่อเป็นเกียรติแก่นัก รองศาสตราจารย์​ ดร.อบฉันท์ ไทยทอง อดีตอาจารย์ประจำภาควิชาพฤกษศาสตร์ คณะวิทยาศาสตร์​ จุฬาลงกรณ์มหาวิทยาลัย​ ซึ่งปูชนียบุคคลของวงการพรรณไม้ของไทยตัวอย่างพรรณไม้ต้นแบบ เก็บจากดอยหัวหมด​ จังหวัดตาก เมื่อวันที่ 9 ตุลาคม 2557 ทั้งนี้ ดร.กนกอร ศรีม่วง นักวิจัยจากมหาวิทยาลัยพะเยา ผู้ค้นพบ ได้ให้ข้อมูลไว้เมื่อตอนค้นพบว่า ตอนแรกยังไม่ทราบว่าเป็นพืชชนิดใด จึงเก็บตัวอย่างและบันทึกภาพ ส่งให้ รศ.ดร.สหัช จันทนาอรพินท์ ภาควิชาชีววิทยา คณะวิทยาศาสตร์ มหาวิทยาลัยสงขลานครินทร์ ตรวจสอบ จนกระทั่งทราบว่าเป็นพืชชนิดใหม่ของไทย พิศวงตานกฮูก ที่มีชื่อสามัญเรียกว่า พิศวงไทยทอง และชื่อวิทยาศาสตร์ว่า Thismia thaithongiana ซึ่งพิศวงไทยทองนี้เป็นพืชล้มลุกขนาดเล็กเท่าหัวไม้ขีด ที่จะออกดอกในช่วงปลายฝนเท่านั้น พืชชนิดนี้เป็นพืชที่มีความสัมพันธ์กับเชื้อราในดิน และมีระบบนิเวศหรือการดำรงชีวิตอย่างสลับซับซ้อนกับพืชชนิดอื่นๆ ซึ่งแสดงถึงความอุดมสมบูรณ์ หรือความสมดุลของป่าแห่งนี้ ซึ่งในอนาคตจะได้มีศึกษานิเวศวิทยาของพืชชนิดนี้ว่ามีความเกี่ยวข้องหรือมีความสัมพันธ์กับสิ่งมีชีวิตชนิดอื่นๆ อย่างไร รวมไปถึงพิศวงตัวอื่นๆ ในสกุลนี้ด้วย ซึ่งความสัมพันธ์กับพืชชนิดอื่นอาจจะซ่อนอยู่ในพืชชนิดนี้ ที่ยังคงทำให้เราแปลกใจ ประหลาดใจ และเป็นปริศนาสมดังชื่อประจำสกุล พิศวง สำหรับพิศวงไทยทอง หรือพิศวงตานกฮูก เป็นพันธุ์ไม้ถิ่นเดียวของไทย พบเฉพาะที่ดอยหัวหมด ในเขตรักษาพันธุ์สัตว์ป่าอุ้มผาง จังหวัดตาก ขึ้นในป่าเต็งรังบนเขาหินปูนมีสถานภาพเป็นพันธุ์ไม้ที่ใกล้สูญพันธุ์ เป็นพืชล้มลุกอาศัยรา ลำต้นตั้งตรง สูงน้อยกว่า 2 มม.เรียกได้ว่ามีขนาดเล็กเท่าหัวไม้ขีดเพียงเท่านั้น เผยแพร่จาก : เฟซบุ๊ก ประชาสัมพันธ์ กรมอุทยานแห่งชาติ สัตว์ป่า และพันธุ์พืช ที่มา : สำนักวิจัยการอนุรักษ์ป่าไม้และพันธุ์พืช ภาพ : นายสุชาติ​ จันทร์หอมหวล ช่างภาพอิสระ,https://www.naewna.com/likesara/608308,12_10_2021
'แหม่ม สุริวิภา'อวดลุคสวยใส แปลงโฉมเป็นสาวผมยาวในเดรสสีขาว,12 ต.ค.64 ทำเอาชาวเน็ตต้องตะลึงไปตามๆ กัน เมื่อพิธีกรมากความสามารถอย่าง แหม่ม สุริวิภา กุลตังวัฒนา ขอแปลงโฉมเป็นสาวผมยาวในชุดเดรสสีขาว โดยได้ช่างแต่งหน้ามือทอง น้องฉัตร ฉัตรชัย เพียงอภิชาติ มาสะบัดแปรงให้ โดยภาพที่ออกทำให้ดูสวยใสกระชากวัยสุดๆ ทำเอาแฟนๆ ต้องเข้าไปกดไลค์และคอมเมนต์กันแบบรัวๆ เลยทีเดียว,https://www.naewna.com/entertain/608313,12_10_2021
ป้าวัย 51 ขับเก๋งเอสยูวีชนท้ายรถขยะเทศบาล-บ้าน 2 หลังเผยตกใจเหยียบคันเร่งคิดว่าเบรก,เก๋งเอสยูวีป้าวัย 51 ปี พุ่งชนท้ายรถขยะเทศบาลตำบลท่ายาง นครศรีธรรมราช เจ้าตัวเผยตกใจเหยียบคันเร่งคิดว่าเบรกพุ่งชนบ้านรวด 2 หลังพังยับ ขณะที่คอหวยแห่แทงเลขคึกคัก เมื่อเวลา 10.00 น.วันที่ 12 ต.ค.64 พ.ต.ท.ศุภวิทย์ ไชยประพันธ์ สว.สอบสวน สภ.ทุ่งใหญ่ จ.นครศรีธรรมราช ได้รับแจ้งเกิดอุบัติเหตุรถยนต์ชนท้ายรถขยะเทศบาล ก่อนจะเสียหลักชนบ้านริมถนนพังเสียหาย ทั้งรถทั้งบ้าน และคนขับได้รับบาดเจ็บ เหตุเกิดบนถนนพระแสง หมู่ 2 ต.ท่ายาง อ.ทุ่งใหญ่ จึงพร้อมด้วยเจ้าหน้าที่หน่วยกู้ภัยใต้เต็กตึ๊ง เดินทางไปตรวจสอบ เมื่อถึงที่เกิดเหตุพบรถยนต์เอสยูวี ยี่ห้อโตโยต้า ฟอร์จูนเนอร์ สีขาว ทะเบียน กน 412 นครศรีธรรมราช สภาพเสียหลักชนเสาปูนหน้าบ้านริมถนนพังเสียหายจนโครงหลังคาพังถล่มแทงทะลุกระจกหน้ารถ นอกจากนี้กระโปรงหน้าและตัวถังรถหน้า ไฟเลี้ยวพังเสียหาย ส่วนคนขับชื่อนางวรรณา (ขอสงวนนามสกุล) อายุ 51 ปี ชาวบ้านหมู่ 4 ต.ทุ่งสัง อ.ทุ่งใหญ่ ได้รับบาดเจ็บ จึงรีบนำส่งโรงพยาบาลทุ่งใหญ่ นอกจากนี้ในซอยไกรแก้ว ใกล้กับที่เกิดเหตุพบรถบรรทุกหกล้อ สีเหลือง ทะเบียน 81 – 4119 นครศรีธรรมราช เป็นรถขยะของเทศบาลตำบลท่ายาง ส่วนท้ายรถมีร่องรอยชนเสียหายเล็กน้อย ทั้งนี้ คนขับรถขยะเทศบาล ให้การว่า หลังขับรถตระเวนเก็บขยะตามปกติ ก่อนเกิดเหตุขับรถขยะ มุ่งหน้านำขยะไปทิ้งที่บ่อขยะภายในซอยไกรแก้ว แต่ระหว่างเปิดไฟเลี้ยวเข้าซอยกลับถูกรถคันดังกล่าวชนท้ายอย่างจัง เจ้าหน้าทึ่งถ่ายภาพที่เกิดเหตุอย่างละเอียดพร้อมสอบสวนผู้เกี่ยวข้องไว้เป็นหลักฐาน พร้อมกับประสานรถยก เพื่อกู้ซากรถดังกล่าว จากการสอบสวนนางวรรณา คนขับเบื้องต้นให้การ ก่อนเกิดเหตุขับรถมาตามถนนสายดังกล่าวเมื่อถึงที่เกิดเหตุขับชนท้ายรถขยะของเทศบาลฯ ที่กำลังเลี้ยงซ้ายเข้าซอยไกรแก้ว ด้วยความตกใจ ตั้งใจจะเหยียบเบรกเพื่อหยุดรถ แต่เกิดเหยียบคันเร่งอย่างแรง จนรถพุ่งชนชนเสาหน้าบ้านพังถล่มทับรถ โชคดีที่คานเหล็กหลังคาบ้านที่พังถล่มแทงทะลุกระจกหน้าไม่ถูกตน จึงบาดเจ็บไม่มากนัก ส่วนสาเหตุอุบัติเหตุที่แท้จริงทางตำรวจจะสอบสวนผู้เกี่ยวข้องอีกครั้ง พร้อมตรวจสอบกล้องวงจรปิดเพื่อหาสาเหตุอุบัติเหตุที่แท้จริง อย่างไรก็ตาม หลังเกิดเหตุ มีพ่อค้านำแผงล็อตเตอรี่มาขายที่เกิดเหตุ จนเลขท้ายทะเบียนรถยนต์ เลขที่บ้าน ถูกซื้อจนเกลี้ยงแผง - 003,https://www.naewna.com/local/608309,12_10_2021
'หมอช้าง'เผยนิสัยคนเกิดวันนี้ เป็นคนคำไหนคำนั้น รับผิดชอบ-เด็ดขาดเรื่องคำพูด,วันที่ 12 ตุลาคม 2564 หมอช้าง ทศพร ศรีตุลา หมอดูชื่อดัง ได้โพสต์ผ่านโซเชียล ระบุว่า คนเกิดวัน…คำไหนคำนั้น คนเกิดวันอาทิตย์ คำไหนคำนั้น เป็นคนเด็ดขาดเรื่องคำพูด พร้อมรับผิดชอบในสิ่งที่เคยพูดออกไป ขณะเดียวกัน รับไม่ได้กับคนที่ไม่รักษาคำพูด,https://www.naewna.com/likesara/608320,12_10_2021
สลด‘รถบัสพุ่งตกแม่น้ำ’ในจีน ดับแล้ว2รายสูญหายอีก12ราย (ชมคลิป),12 ตุลาคม 2564 สำนักข่าวซินหัวรายงาน สำนักการจัดการเหตุฉุกเฉินมณฑลเหอเป่ยทางตอนเหนือของจีน รายงานเหตุรถบัสพุ่งตกลงในแม่น้ำ ซึ่งส่งผลให้มีผู้โดยสารเสียชีวิต 2 ราย และสูญหายอีก 12 ราย สำนักฯ ระบุว่ารถบัสที่ขนส่งผู้โดยสาร 51 คนตกจากสะพานลงสู่แม่น้ำฮูถัวในอำเภอผิงซาน นครสือเจียจวง เมืองเอกของเหอเป่ย เมื่อเวลาราว 07.00 น. ของวันจันทร์ (11 ต.ค.) โดยรถคันดังกล่าวเป็นของบริษัทเหล็กจิ้งเย่ กรุ๊ป (Jingye Group) รายงานเผยว่าผู้โดยสาร 39 คนได้รับการช่วยเหลือขึ้นจากแม่น้ำ ทว่าอีก 2 รายเสียชีวิตแม้ได้รับการรักษาพยาบาลฉุกเฉิน ทั้งนี้ เจ้าหน้าที่ได้กู้รถบัสขึ้นจากแม่น้ำ ขณะหน่วยกู้ภัยกำลังแข่งขันกับเวลาเพื่อค้นหาผู้สูญหายบริเวณจุดเกิดเหตุและพื้นที่ปลายน้ำ ด้านหน่วยงานระดับสูงของเหอเป่ยมีคำสั่งสอบสวนสาเหตุของอุบัติเหตุครั้งนี้แล้ว,https://www.naewna.com/inter/608333,12_10_2021
พลิกทรัพย์สิน 45 ล้าน! 'ผู้ว่าฯหมูป่า'นั่งเก้าอี้ครบ 3 ปี มีปืน-เครื่องประดับ-สร้อยคอทองคำ,"พลิกทรัพย์สิน 45 ล้าน! ผู้ว่าฯหมูป่า ณรงค์ศักดิ์ โอสถธนากร นั่งเก้าอี้ครบ 3 ปี เงินฝาก 12 ล้าน มีปืน-เครื่องประดับ-สร้อยคอทองคำ เมื่อวันที่ 12 ตุลาคม 2564 ผู้สื่อข่าวรายงานว่า เมื่อเร็วๆ นี้ สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เปิดเผยบัญชีแสดงรายการทรัพย์สินและหนี้สินของผู้ดำรงตำแหน่งระดับสูงหลายราย รายชื่อน่าสนใจ นายณรงค์ศักดิ์ โอสถธนากร หรือ ผู้ว่าฯหมูป่ากรณีดำรงตำแหน่งครบ 3 ปี (ระหว่างเป็นผู้ว่าราชการจังหวัดเชียงราย - ผู้ว่าราชการจังหวัดลำปาง) นายณรงค์ศักดิ์ แจ้งมีทรัพย์สิน 24,656,675 บาท ได้แก่ เงินฝาก 12,079,757 บาท เงินลงทุน 2,667,993 บาท โรงเรือนและสิ่งปลูกสร้าง 2,210,606 บาท ยานพาหนะ 1 ล้านบาท สิทธิและสัมปทาน 3,910,317 บาท ทรัพย์สินอื่น (ราคาตั้งแต่สองแสนบาทขึ้นไป) 2,788,000 บาท (มีทั้งปืนพก สร้อยคอทองคำ และเครื่องประดับอื่นๆ) มีรายได้รวมต่อปีโดยประมาณ 2,120,000 บาท แบ่งเป็นเงินเดือน/เงินประจำตำแหน่ง 1.4 ล้านบาท เบี้ยประชุม 2.4 แสนบาท ค่าตอบแทนระยะยาว 60,000 บาท ดอกเบี้ยเงินฝาก/หุ้นกู้ 2.4 แสนบาท เงินปันผลจากการลงทุน 1.2 แสนบาท มีรายจ่ายรวม 1.6 ล้านบาท ส่วน นางจินจณา โอสถธนากร คู่สมรส มีทรัพย์สิน 20,738,311 บาท ได้แก่ เงินฝาก 14,420,387 บาท เงินลงทุน 3,750,340 บาท โรงเรือนและสิ่งปลูกสร้าง 250,406 บาท สิทธิและสัมปทาน 835,177 บาท ทรัพย์สินอื่น 1,482,000 บาท มีรายได้รวมต่อปีโดยประมาณ 1.6 ล้านบาท แบ่งเป็นเงินเดือน 1 ล้านบาท เบี้ยประชุม 60,000 บาท ค่าตอบแทนราชการ 60,000 บาท ดอกเบี้ยเงินฝาก/หุ้นกู้ 3 แสนบาท เงินปันผลจากการลงทุน 1.8 แสนบาท มีรายจ่ายรวม 7.2 แสนบาท รวมทั้งคู่มีทรัพย์สินทั้งสิ้น 45,394,987 บาท ไม่มีหนี้สิน สำหรับ นายณรงค์ศักดิ์ ก่อนหน้านี้ระหว่างปี 2556 - 2559 เป็นที่ปรึกษาด้านวิศวกรรม กรมที่ดิน ปี 2559 - 2560 เป็นผู้ตรวจราชการกระทรวงมหาดไทย ปี 2560 - 2561 เป็นผู้ว่าราชการจังหวัดเชียงราย ปี 2561 - 2562 เป็นผู้ว่าราชการจังหวัดพะเยา และปี 2562 - 2564 เป็นผู้ว่าราชการจังหวัดลำปางโดย นายณรงค์ศักดิ์ มีบทบาทอย่างมากเมื่อครั้งเป็นผู้ว่าฯ เชียงราย ในเหตุการณ์เด็กทีมฟุตบอลหมู่ป่า อคาเดมี่ ติดในถ้ำหลวงจนได้รับฉายาจากสื่อว่า ผู้ว่าฯหมูป่าขณะที่ นางจินจณา ปัจจุบันเป็นผู้อำนวยการสำนักงานคณะกรรมการส่งเสริมการลงทุน - 006",https://www.naewna.com/politic/608326,12_10_2021
เอาแล้วไง‘บก.ลายจุด’ข้องใจ!เปิดประเทศขณะที่ประกาศใช้พรก.ฉุกเฉินฯ,เมื่อวันที่ 12 ตุลาคม 2564 นายสมบัติ บุญงามอนงค์ บก.ลายจุด และนักเคลื่อนไหวกิจกรรมได้โพสต์ข้อความลงบนเฟซบุ๊กส่วนตัว ระบุข้อความสั้นๆว่าเปิดประเทศ ในขณะที่ยังประกาศใช้ พรก ฉุกเฉิน มันไม่ย้อนแย้งกันหน่อยเหรอ - 004,https://www.naewna.com/politic/608325,12_10_2021
เจ้าของอยู่ไหน! พบลิงถูกล่ามโซ่เดินหาของกินใกล้หมู่บ้านจัดสรรเมืองพังงา,วันที่ 12 ต.ค.64 ผู้สื่อข่าวได้รับแจ้งจากนายกำธร ขันธรรม เจ้าของบ้านเลขที่ 38/1 หมู่ 3 ต.ตากแดด อ.เมือง จ.พังงาว่า มีลิงหลุดเข้ามาในบริเวณบ้านและสวนรอบบ้าน ผู้สื่อข่าวจึงเดินทางเข้าตรวจสอบ ทราบว่าที่บ้านหลังดังกล่าวอยู่ติดกับหมู่บ้านจัดสรร ภูงาธานี โดยรอบเป็นสวนผลไม้ผสม สวนปาล์มน้ำมัน และสวนยางพารา โดยนายกำธร เจ้าของบ้านนำเข้าตระเวนหาจนพบลิง เบื้องต้นคาดว่าเป็นลิงกัง ตัวผู้ ขนาดโตเต็มวัย มีโซ่คล้องคอยาวประมาณ 1.5 เมตร เดินตามแนวต้นไผ่ และต้นยางพารา เมื่อเห็นคนจะเดินหนีขึ้นหลังคาบ้านภายในหมู่บ้านจัดสรร ไม่ทราบว่ามีเจ้าของหรือไม่ ทางสื่อมวลชนจึงได้ประสานเจ้าหน้าที่สถานีเพาะเลี้ยงสัตว์ป่าพังงาเพื่อเข้าช่วยเหลือไว้ที่ปลอดภัยและตามหาเจ้าของโดยทางเจ้าหน้าที่รับปากจะเข้าตรวจสอบและทำการช่วยเหลือต่อไป นายกำธร ขันธรรม เจ้าของบ้านที่พบลิงกล่าวว่า เมื่อ 4-5 วันก่อนหน้านี้ตนพบเห็นลิงตัวนี้เข้ามาภายในสวนหลังบ้าน กำลังปีนขึ้นต้นมะละกอ จึงได้ไล่ให้ออกจากสวนพร้อมกับกลัวว่าลิงจะทำร้าย จากนั้นในวันนี้ (12 ต.ค.64) ลิงตัวดังกล่าวได้เข้ามาใกล้กับบริเวณบ้านที่ตนและครอบครัวอาศัย จึงยื่นกล้วยให้ซึ่งสันนิษฐานว่าลิงจะหิว แต่ลิงตัวดังกล่าวกลับไม่กิน จากเหตุนี้จึงต้องการให้เจ้าหน้าที่หรือหน่วยงานที่เกี่ยวข้องเข้าจับเพื่อตามหาเจ้าของหรือนำไปไว้ที่ปลอดภัย เนื่องจากเกรงว่าหากยังเดินภายในหมู่บ้านลิงจะถูกทำร้าย และลิงอาจจะเข้าทำลายผลไม้ ต้นไม้ บ้านเรือน หรือ ทำร้ายคนก็เป็นได้ - 003,https://www.naewna.com/likesara/608324,12_10_2021
ครั้งแรกในเอเชีย! 'หุ้นกู้ดิจิทัลปตท.สผ.' ผ่านวอลเล็ตบน,"ครั้งแรกในเอเชีย! 'หุ้นกู้ดิจิทัลปตท.สผ.' ผ่านวอลเล็ตบน เป๋าตัง ซื้อ-ขายง่ายได้ทันที 24 ชั่วโมง ปตท.สผ. ผนึก กรุงไทยปฏิวัติการลงทุนเสนอขาย หุ้นกู้ดิจิทัลปตท.สผ. บนช่องทางออนไลน์เต็มรูปแบบผ่านวอลเล็ตเป็นครั้งแรกในเอเชียซื้อ-ขายง่ายได้ทันที 24 ชั่วโมงผ่านแอปฯเป๋าตังตอกย้ำความเป็น Thailand Open Digital Platform เงินลงทุนเริ่มต้นเพียง 1,000 บาทจ่ายดอกเบี้ยทุก 6 เดือนเปิดโอกาสเข้าถึงการลงทุนหุ้นกู้ภาคเอกชนอย่างเท่าเทียมตอบโจทย์สร้างผลตอบแทนที่มั่นคงด้วยอันดับความน่าเชื่อถือที่ AAA จากทริสเรทติ้ง นายมนตรีลาวัลย์ชัยกุลประธานเจ้าหน้าที่บริหารบริษัทปตท.สำรวจและผลิตปิโตรเลียมจำกัด (มหาชน) หรือปตท.สผ. เปิดเผยว่าปตท.สผ. มีแผนที่จะเสนอขายหุ้นกู้ให้กับประชาชนทั่วไปในตลาดทุนไทยโดยได้ร่วมมือกับธนาคารกรุงไทยให้บริการซื้อขายหุ้นกู้ครั้งนี้ผ่านแอปพลิเคชัน เป๋าตังถือเป็นการซื้อขายหุ้นกู้ด้วยระบบดิจิทัลวอลเล็ตเต็มรูปแบบครั้งแรกในเอเชียเพื่อเป็นการเปิดโอกาสให้นักลงทุนรายย่อยมีโอกาสเข้าถึงการลงทุนกับปตท.สผ. ซึ่งเป็นบริษัทสำรวจและผลิตปิโตรเลียมชั้นนำของประเทศไทยหุ้นกู้ดิจิทัลปตท.สผ. จึงเปิดให้ลงทุนขั้นต่ำเพียง 1,000 บาทซึ่งเป็นมูลค่าลงทุนเริ่มต้นที่ต่ำที่สุดของการขายหุ้นกู้ในประเทศบริษัทคาดว่าจะสามารถกำหนดมูลค่าการเสนอขายหุ้นกู้ทั้งหมดได้ในช่วงปลายเดือนตุลาคมนี้และคาดว่าจะเปิดการเสนอขายหุ้นกู้ได้ในระหว่างวันที่ 2-4 พฤศจิกายน 2564 หุ้นกู้ดิจิทัลปตท.สผ. ที่เสนอขายครั้งนี้เป็นหุ้นกู้ระยะยาวชนิดระบุชื่อผู้ถือไม่ด้อยสิทธิไม่มีหลักประกันและมีผู้แทนผู้ถือหุ้นกู้อายุ 5 ปีซึ่งจะครบกำหนดไถ่ถอนในปีพ.ศ. 2569 ด้วยอัตราดอกเบี้ยแบบขั้นบันไดเริ่มต้นที่ร้อยละ 2.00 ต่อปีและสูงสุดที่ร้อยละ 2.75 ต่อปีคิดเป็นอัตราผลตอบแทนเฉลี่ยร้อยละ 2.25 ต่อปีกำหนดจ่ายดอกเบี้ยทุก 6 เดือนนักลงทุนสามารถลงทุนเพิ่มด้วยอัตราทวีคูณครั้งละ 1,000 บาทวงเงินลงทุนสูงสุดท่านละไม่เกิน 10 ล้านบาทหุ้นกู้ดิจิทัลปตท.สผ. ได้รับการจัดอันดับความน่าเชื่อถือที่ AAA โดยทริสเรทติ้งเมื่อวันที่ 14 กันยายน 2564 ซึ่งถือเป็นอันดับสูงสุดของตราสารหนี้ในประเทศสะท้อนถึงความแข็งแกร่งทางธุรกิจและความมั่นคงทางการเงินของบริษัท การเสนอขายหุ้นกู้ดิจิทัลครั้งนี้ของปตท.สผ. เป็นการกลับมาเสนอขายหุ้นกู้แก่ประชาชนทั่วไปเป็นครั้งแรกในรอบ 10 ปีโดยปตท.สผ. ในฐานะที่เป็นบริษัทพลังงานของคนไทยต้องการเปิดโอกาสให้นักลงทุนไทยได้มีส่วนร่วมในการลงทุนกับปตท.สผ. เพื่อตอบโจทย์ผู้ที่มองหาโอกาสการลงทุนกับบริษัทที่มีความมั่นคงและเติบโตในอนาคตด้วยเงินลงทุนเริ่มต้นที่น้อยที่สุดของการซื้อขายหุ้นกู้ในประเทศและสามารถซื้อขายได้สะดวกสบายผ่านแอปพลิเคชัน เป๋าตังซึ่งเป็นการนำเทคโนโลยีมาใช้เพื่อเพิ่มประสิทธิภาพและพัฒนาตลาดทุนไทยโดยการระดมทุนครั้งนี้บริษัทจะนำไปใช้เพื่อชำระคืนเงินกู้หรือหนี้จากการออกตราสารหนี้รวมทั้งใช้เป็นเงินทุนหมุนเวียนสำหรับการดำเนินงานในธุรกิจเพื่อสร้างการเติบโตในอนาคตนายมนตรีกล่าว นายผยงศรีวณิชกรรมการผู้จัดการใหญ่ธนาคารกรุงไทยเปิดเผยว่าธนาคารมุ่งมั่นนำนวัตกรรมทางการเงินรูปแบบใหม่มาพัฒนาผลิตภัณฑ์และบริการทางการเงินให้ตอบโจทย์ลูกค้าและประชาชนทุกกลุ่มอย่างต่อเนื่องบนช่องทางดิจิทัลที่เข้าถึงง่ายใช้งานสะดวกและปลอดภัยตอบโจทย์การใช้งานในยุคใหม่โดยเฉพาะแอปพลิเคชันเป๋าตังซึ่งถูกพัฒนาโดยบริษัทอินฟินิธัสบายกรุงไทย (Infinitas by Krungthai) ให้เป็นThailand Open Digital Platform เปิดโอกาสให้ผู้ใช้งานทุกกลุ่มใช้บริการได้แม้ไม่มีบัญชีเงินฝากธนาคารกรุงไทยพร้อมเปิดกว้างร่วมมือกับพันธมิตรหลากหลายทั้งภาครัฐและเอกชนเพื่อยกระดับศักยภาพของPlatform ให้สามารถบริการครอบคลุมกิจกรรมหลักในชีวิตของลูกค้าและประชาชนอย่างทั่วถึงทั้งด้านบริการทางการเงินสุขภาพไลฟ์สไตล์รวมถึงการออมและการลงทุน ในครั้งนี้ธนาคารได้ร่วมมือกับปตท.สผ. ยกระดับแอปฯเป๋าตังรองรับการซื้อหุ้นกู้ดิจิทัลของปตท.สผ. ซึ่งเป็นการจองซื้อหุ้นกู้ภาคเอกชนในตลาดแรกและสามารถซื้อขายเปลี่ยนเป็นเงินสดได้ในตลาดรองบนช่องทางออนไลน์เต็มรูปแบบผ่านวอลเล็ตเป็นครั้งแรกในเอเชียโดยหุ้นกู้ดิจิทัลปตท.สผ. ได้รับการจัดอันดับความน่าเชื่อถือสูงที่สุดในระดับAAA และมีความต้องการในตลาดหุ้นกู้สูงแต่ที่ผ่านมาการซื้อขายหุ้นกู้เพื่อเปลี่ยนเป็นเงินสดอาจทำได้ลำบากไม่รู้ว่าจะซื้อขายกันที่ไหนธนาคารกรุงไทยจึงให้บริการเป็นตัวกลางสำหรับตลาดรองเพื่อให้นักลงทุนมีช่องทางการซื้อขายได้อย่างสะดวกรวดเร็วตลอด 24 ชั่วโมงได้รับหุ้นกู้และได้รับเงินทันทีโดยไม่มีค่าธรรมเนียมอีกทั้งยังเป็นการส่งเสริมให้มีเงินลงทุนหมุนเวียนสร้างสภาพคล่องให้กับตลาดตราสารหนี้ของไทยอีกด้วย ความร่วมมือในครั้งนี้นับเป็นการปฏิวัติการลงทุนครั้งสำคัญที่คนไทยทุกภาคส่วนทุกระดับชั้นรายได้สามารถเข้าถึงการลงทุนในหุ้นกู้ที่มีคุณภาพและมีความน่าเชื่อถือในระดับAAA ด้วยเงินลงทุนขั้นต่ำเพียง 1,000 บาทสามารถซื้อขายเปลี่ยนเป็นเงินสดได้ตลอดเวลาแบบที่เรียกว่าทุกที่ทุกเวลาผ่านแอปฯเป๋าตังที่เป็นThailand Open Digital Platform ที่คนไทยมีความคุ้นเคยอยู่แล้วโดยคนไทยให้กับคนไทยทั้งจากโครงการภาครัฐเช่นคนละครึ่งเราเที่ยวด้วยกันบริการHealth Wallet และการลงทุนผ่านวอลเล็ตสบม. ปัจจุบันมีผู้ใช้งานแอปฯเป๋าตังมากกว่า 33 ล้านคนตอบโจทย์การพัฒนาอย่างยั่งยืนตามเป้าหมายSDGS ในหลายด้านทั้งในด้านการส่งเสริมการเติบโตทางเศรษฐกิจอย่างต่อเนื่องครอบคลุมยั่งยืนและการลดความเหลื่อมล้ำในประเทศโดยธนาคารจะเดินหน้าพัฒนาผลิตภัณฑ์และบริการต่างๆอย่างต่อเนื่องตอบโจทย์ความต้องการของลูกค้าเพื่อให้ชีวิตดีขึ้นอย่างทั่วถึงและยั่งยืน ดร.ภากรปีตธวัชชัยกรรมการและผู้จัดการตลาดหลักทรัพย์แห่งประเทศไทยเปิดเผยว่ารู้สึกยินดีที่ได้ร่วมเป็นสักขีพยานในความสำเร็จในการขายหุ้นกู้ดิจิทัลปตท.สผ. ผ่านแอปพลิเคชันเป๋าตังซึ่งถือเป็นก้าวแรกที่สำคัญของนวัตกรรมการให้บริการทางการเงินขั้นพื้นฐานให้แก่ประชาชนไทยอย่างเท่าเทียมและทั่วถึงอันเป็นการต่อยอดและยกระดับตลาดทุนไทยสู่ตลาดทุนดิจิทัลและเสริมสร้างขีดความสามารถในการแข่งขันให้กับประเทศอย่างยั่งยืนอีกด้วย สำหรับผู้สนใจลงทุนในหุ้นกู้ดิจิทัลของปตท.สผ. สามารถเข้าไปดาวน์โหลดแอปพลิเคชัน เป๋าตังเพื่อเตรียมพร้อมสำหรับการซื้อหุ้นกู้ทั้งนี้ผู้ลงทุนสามารถติดตามรายละเอียดเพิ่มเติมได้จากหนังสือชี้ชวนการเสนอขายได้ที่www.sec.or.th และwww.krungthai.com หรือสอบถามข้อมูลผ่านธนาคารกรุงไทยโทร. 02-111-1111 ------------------------------------------- เกี่ยวกับ ปตท.สผ. ปตท.สผ. เป็นบริษัทสำรวจและผลิตปิโตรเลียม ซึ่งดำเนินธุรกิจมานานกว่า 36 ปี ในการแสวงหาปิโตรเลียมทั้งในและต่างประเทศ เพื่อสร้างความมั่นคงทางพลังงานและตอบสนองความต้องการใช้พลังงานของประเทศ โดยมีโครงการสำรวจและผลิตปิโตรเลียมกว่า 40 โครงการ ใน 15 ประเทศ ซึ่งบริษัทยังคงเดินหน้าสร้างความแข็งแกร่งให้กับธุรกิจหลักด้านการสำรวจและผลิตปิโตรเลียม ในขณะเดียวกัน ได้มองหาโอกาสการลงทุนในธุรกิจใหม่ เช่น ธุรกิจเทคโนโลยี ธุรกิจที่เกี่ยวข้องกับด้านพลังงานหมุนเวียน และพลังงานรูปแบบใหม่ เพื่อสร้างการเติบโตให้กับบริษัทในระยะยาว อ่านข้อมูลเพิ่มเติมที่ www.pttep.comและ http://www.facebook.com/pttepplc ข้อมูลเพิ่มเติม กรุณาติดต่อแผนกบริหารงานสื่อมวลชน บริษัท ปตท.สำรวจและผลิตปิโตรเลียม จำกัด (มหาชน) ต้องจิตร พงศ์อรพินท์ โทร. 02 537 4587 นลิน วิบูลย์ชาติ โทร. 02 537 4834 ธิดาพร นาคเนาวทิม โทร. 02 537 2648 E-mail: media_relations@pttep.com ธนาคารกรุงไทย จำกัด (มหาชน) ทีม Marketing Strategy ปิยพร บุญเลิศ โทร. 02 208 4188 วรินทร์ ตริโน โทร. 02 208 4174",https://www.naewna.com/business/608321,12_10_2021
ทรัพย์สิน 40 ล.! 'ธานี ทองภักดี'ปลัด กต.-'ภริยา'มีกระเป๋าแอร์เมส 9 ใบ,"ทรัพย์สินรวม 40.3 ล้าน! ธานี ทองภักดีปลัดกระทรวงการต่างประเทศป้ายแดง ภริยาถือครองกระเป๋าหรูแอร์เมส 9 ใบ เมื่อวันที่ 12 ตุลาคม 2564 ผู้สื่อข่าวรายงานว่า เมื่อเร็วๆ นี้ สำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) เปิดเผยบัญชีแสดงรายการทรัพย์สินและหนี้สินของผู้ดำรงตำแหน่งระดับสูงหลายราย รายชื่อที่น่าสนใจ นายธานี ทองภักดี กรณีดำรงตำแหน่งครบ 3 ปี (ระหว่างเป็นรองปลัดกระทรวงการต่างประเทศ - ปลัดกระทรวงการต่างประเทศ) นายธานี แจ้งมีทรัพย์สิน 34,768,251 บาท ได้แก่ เงินฝาก 3,301,185 บาท (มีที่แบงก์ในสหรัฐฯ 3 แห่ง) เงินลงทุน 1,467,302 บาท โรงเรือนและสิ่งปลูกสร้าง 29,678,814 บาท ทรัพย์สินอื่น (ราคาตั้งแต่สองแสนบาทขึ้นไป) 320,950 บาท (เป็นนาฬิกาไบรท์ลิ่ง Transocean 1461 จำนวน 1 เรือน) มีรายได้รวมต่อปีโดยประมาณ 1,431,600 บาท มีรายจ่ายรวม 1,524,000 บาท ส่วน นางณพนุช ทองภักดี คู่สมรส มีทรัพย์สิน 5,534,282 บาท ได้แก่ เงินฝาก 69,282 บาท ทรัพย์สินอื่น 5,465,000 บาท (ส่วนใหญ่เป็นกระเป๋าแอร์เมส 9 ใบ และเครื่องประดับต่างๆ) ไม่มีรายได้ แต่มีรายจ่าย 2.4 แสนบาท ส่วนบุตรที่ยังไม่บรรลุนิติภาวะ มีทรัพย์สิน 49,013 บาท เป็นเงินฝาก มีรายจ่ายรวม 1.8 แสนบาท รวมทั้งหมดมีทรัพย์สินทั้งสิ้น 40,351,546 บาท หนี้สินทั้งสิ้น 108,260 บาท สำหรับ นายธานี ก่อนหน้านี้เมื่อปี 2555 - 2560 เป็นเอกอัครราชทูตผู้แทนถาวรฯ ในคณะผู้แทนถาวรฯ ณ นครเจนีวา ปี 2560 - 2562 เป็นรองปลัดกระทรวงการต่างประเทศ ปี 2562 - 2563 เป็นเอกอัครราชทูตฯ ณ กรุงวอชิงตัน สหรัฐอเมริกา กระทั่งได้รับการแต่งตั้งเป็นปลัดกระทรวงฯ ในเวลาต่อมา - 006",https://www.naewna.com/politic/608337,12_10_2021
ลุคใหม่สวยสายฝอ! 'เจนี่'สลัดลุคคุณแม่หน้าเด็ก สวมลุคสาวเปรี้ยวจี๊ด,12 ต.ค.64หลังจากเริ่มกลับมารับงานในวงการเหมือนเดิม คุณแม่หน้าเด็ก อย่าง เจนี่ อัลภาชน์ ณ ป้อมเพชร ความสวยสดใสยังแจ่มเจิดเหมือนเดิม ล่าสุดสาวเจนี่สลัดลุคคุณแม่หน้าเด็ก แปลงโฉมเป็นสาวสวยดุ ลุคเปรี้ยวจับใจสวยหรูดูแพงมาก เพราะจัดเต็มทั้งเมกอัพ ทรงผม ดุจสาวสายฝอเรียกว่าเป็นคุณแม่ที่ยิ่งมีลูกยิ่งสวยจริงๆ,https://www.naewna.com/entertain/608341,12_10_2021
หนีแล้ว! ผู้จ้างวาน'ฟ้าวันใหม่'ล้มมวย 5 แสน  'เสี่ยโบ๊ท'ประกาศเอาเรื่องให้ถึงที่สุด,"เสี่ยโบ๊ท ณัฐเดช วชิรรัตนวงศ์ โปรโมเตอร์ศึกเพชรยินดี ลั่นดำเนินคดีผู้จ้างวานฟ้าวันใหม่ล้มมวยให้ถึงที่สุด พร้อมประกาศเป็นศัตรูกับขบวนการจ้างมวยล้ม ต้องติดคุก พร้อมเตือนน้องๆนักมวยต้องมีศักดิ์ศรี ขณะที่อดีตผอ.สำนักมวยบอกจ้างมวยล้มผิดคดีอาญา วันที่ 12 ตุลาคม 2564 ภายหลังจาก ฟ้าวันใหม่ ช.ไทยเศรษฐ์ เข้าแจ้งความ ตำรวจ สภ.เขาบางแกรก จว.อุทัยธานี เอาผิดผู้จ้างล้มมวยหลังจาก เสี่ยโบ้ท ณัฐเดช วชิรรัตนวงศ์ แห่งศึกเพชรยินดี สืบหาตัวผู้บงการระบุชื่อคืออดีตหัวหน้าค่ายมวยในจังหวัดนครนายกเป็นผู้ว่าจ้างให้ฟ้าวันใหม่ล้มมวยให้กับ คู่ชก หลานย่าโม ว.วัฒนะ ในศึกเพชรยินดี วันที่ 8ตค.ที่จ.บุรีรัมย์ จำนวน 5แสนบาทโดยมัดจำไว้ 3 หมื่นบาท โดย ฟ้าวันใหม่ ช.ไทยเศรษฐ์ ได้รับสารภาพกับเสี่ยโบ้ท ณัฐเดช วชิรรัตนวงศ์ ผู้สนับสนุน ว่าล้มมวยจริงโดยมีนายอุดม จารย์ลี เป็นผู้ว่าจ้างล้มมวย ถ้าไม่ล้มก็จะถูกยิง โดยเสี่ยโบ้ท ณัฐเดช วชิรรัตนวงศ์ โปรโมเตอร์ศึกเพชรยินดี ได้ไลท์สดแถลงถึงกรณีที่มีคนว่าจ้าง ฟ้าวันใหม่ล้มมวยโดยเสนอเงินให้ 500,000 บาท โอนมาให้แล้ว 30,000 บาท ถ้าล้มสำเร็จก็จะให้อีก 470,000 บาท ทั้งนี้ภายหลังจากฟ้าวันใหม่ล้มมมวยก็ได้ทำการตรวจสอบหลักฐานพบว่าบัญชีธนาคารเงินผิดปกติถูกโอนเข้าบัญชี 10,000 บาทแล้วเงิน10,000 บาทก็ถูกถอนนำไปแทงพนันมวยตรงข้ามตัวเองชก 10,000 บาท และภายหลังรับสารภาพว่า มี อดีตหัวหน้าค่ายมวยในจังหวัดนครนายกเป็นคนว้าจ้าง ผมฝากไปถึงคนจ้างมวยผมล้มมวย งานนี้อาชาดาผู้สนับสนุนจัดหนักจัดเต็มผู้เกี่ยวข้องทุกคน ต้องติดคุก เพราะมีพ.ร.บ.มวยอยู่แล้ว ส่วน ฟ้าวันใหม่ ที่ผมให้โอกาสกลับมาชกมวยให้ชีวิตใหม่ ที่กล้าหักหลังเพียงเพื่อหวังอยากได้เงินค่าจ้าง 5แสนบาทแล้วทรยศต่อวิชาชีพตัวเองผมพร้อมที่จะพิจารณากันเป็นพยานเพื่อเอาคนว่าจ้างมาถูกดำเนินคดีติดคุกตามกฎหมาย ซึ่งก็จะพิจาณาว่าจะเอาผิดฟ้าวันใหม่ให้ติดคุกหรือไม่ติด เสี่ยโบ้ท กล่าวและว่า ฝากถึงน้องนักมวยทุกคนหากมีคนมาจ้างล้มมวยก็ไปบอกโปรโมเตอร์ต้นสังกัด หัวหน้าค่าย เขาจะช่วย น้องๆนักมวยอย่าคิดล้มมวย เราต้องมีศักดิ์ศรี คนวงการมวย ไม่ใช่คนเลว ทุกคนพร้อมดูแลพร้อมช่วยเหลือ เสี่ยโบ้ท กล่าวอีกว่า คนวงการมวยต้องเดินเป็นแถวเอาคนพวกนี้ออกจากวงการมวยให้ได้เพราะทำแบบนี้วงการมวยเสียหาย ออกไปไม่พอต้องเอาติดคุกด้วย วงการมวยต้องกำจัด เหลือบ เห็ด จำกัดออกไปไม่ให้สงการมวยตกค่ำ เพราะทุกวันนี้ก็ตกต่ำอยู่แล้ว ผมพร้อมเป็นศัตรูกับขบวนการคนจ้างล้มมวย คนจ้างมวยล้มต้องติดคุก ตามกฎหมายที่มีไว้ เสี่ยโบ้ท กล่าว เรื่องนี้ผู้สื่อข่าว มวยไทยรายวัน ได้สอบถามไปที่ นายปรเมษฐ์ ภักดีคีรีไพวัลย์อดีตผู้บริหารงานกองกีฬามวยการกีฬาแห่งประเทศไทย อดีตผู้อำนวยการสำนักงานคณะกรรมการกีฬามวย กล่าวว่า เรื่องการจ้างมวยล้มอยู่ที่รูปคดีว่าจะเป็นอย่างไร เพราะเป็นคดี อาญา รายงานข่าวแจ้งว่าสำหรับอดีตหัวหน้าค่ายมวยที่จ้างฟ้าใหม่ล้มมวยครั้งนี้ได้หลบหนีออกจากพื้นที่ไปแล้ว Cr.ภาพข่าว น้าอ๊อด smmมวยไทยรายวัน อ่านข่าวที่เกี่ยวข้อง :'เจ้าของค่ายมวย-อำนาจ'นำพยานสอบเพิ่ม ไขคดีจ้าง'ฟ้าวันใหม่'ล้มมวย แลก 5 แสนบาท",https://www.naewna.com/local/608349,12_10_2021
เอาแล้ว! 'พปชร.'ดอดทำโพลเช็คเรตติ้งพรรค อ้างไม่เกี่ยวตัดเกรดส.ส.สมัยหน้า,ไผ่ดอดพบบิ๊กป้อมแจงทำโพลเช็คเรตติ้งพรรค ไม่เกี่ยวโยงตัดเกรด ส่งลงส.ส. สมัยหน้า ชี้จะได้รู้ข้อมูลปรับทำงาน เมื่อวันที่ 12 ต.ค.64 นายไผ่ ลิกค์ ส.ส.กำแพงเพชร ในฐานะรองเลขาธิการพรรคพลังประชารัฐ (พปชร.)กล่าวถึงการเข้าพบพล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพปชร.ที่ทำเนียบรัฐบาล ว่า นำเรื่องการทำโพลมาให้ดู ไม่มีอะไร เรื่องนี้เป็นปกติ ไม่ใช่เรื่องแปลกใหม่ เราประชุมหารือและทำมาก่อนโควิดระบาด และทุกพรรคก็มีการทำโพล เพื่อเตรียมความพร้อมและปรับปรุงการทำงานของส.ส. และพรรค เช่นกันการลงไปสำรวจความเห็นของประชาชนในแต่ละพื้นที่ จะได้ข้อมูลดิบเกี่ยวกับความต้องการและปัญหาของประชาชน เพื่อให้ส.ส.และพรรค รับทราบและนำไปแก้ไขและปรับปรุง เพราะส.ส. บางคน ชาวบ้านยังไม่รู้จัก เมื่อเราได้ข้อมูลมาก็ไปช่วยทำให้คนรู้จักและรับทราบการทำงาน ผ่านช่องทางโซเชียลต่างๆเสริมเข้าไป โดยพล.อ.ประวิตร ไม่ได้สั่งการอะไรเป็นพิเศษ เวลานี้ต้องการให้ส.ส.ลงพื้นที่ จะได้รู้ความต้องการประชาชน และเรื่องนี้ไม่เกี่ยวกับการนำไปตัดเกรดส.ส.ว่าจะส่งหรือไม่ส่งลงสมัครรับเลือกตั้งสมัยหน้า ตามที่มีกระแสข่าว เพราะต้องดูปัจจัยอื่นประกอบด้วย การเลือกตั้งสมัยหน้า หากแก้กติกาใช้บัตรเลือกตั้ง 2 ใบ จะมีผลกับส.ส.และพรรค หากเราไม่ไปสำรวจความเห็น ไม่รู้ความต้องการของประชาชน ส.ส.ไม่ลงพื้น ก็จะสะท้อนผลในการเลือกตั้ง เพราะเที่ยวนี้จะเป็นการเลือกคนกับเลือกพรรค เลือกคนที่รัก พรรคที่ชอบนายไผ่ กล่าว -001,https://www.naewna.com/politic/608322,12_10_2021
'คำชะโนด' รอฤกษ์เปิดรับนักท่องเที่ยว คาดต้นเดือน พ.ย.นี้,"12ต.ค.64 ที่ห้องประชุมกรมหลวงประจักษ์ศิลปาคม ชั้น5ศาลากลางจ.อุดรธานี นายสยาม ศิริมงคล ผู้ว่าราชการจ.อุดรธานี ประธานคณะกรรมการควบคุมโรคติดต่อฯ ได้มีการประชุมเร่งด่วนของคณะกรรมการควบคุมโรคติดต่อจ.อุดรธานี โดยมีหัวหน้าส่วนราชการที่เกี่ยวข้องเข้าประชุมกันอย่างพร้อมเพรียงโดยในที่ประชุมได้รายงานสถานการณ์การแพร่ระบาดของเชื้อไวรัสโควิด19ข้อมูลวันที่11ต.ค.64ในพื้นที่จ.อุดรธานี มีผู้ติดเชื้อสะสมรวมทั้งสิ้น15,155ราย โดยเฉพาะคลัสเตอร์งานศพมีผู้ติดเชื้อกระจายไปแทบทุกอำเภอ และได้ร่วมมือกันแก้ปัญหาป้องกันการะบาดและมีการปิดหมู่บ้านให้ประชาชนกักตัวรอดูสถานการณ์หลายแห่ง ในส่วนของการฉีดวัคซีน ได้เร่งฉีดวัคซีนในกลุ่มนักเรียนอายุ12-18ปี เพื่อให้ทันก่อนเปิดเรียนในต้นเดือน พ.ย.64นี้ ในส่วนของคำชะโนดแหล่งท่องเที่ยวที่อ.บ้านดุง จ.อุดรธานี ที่ประชุมฯ ได้เสนอให้เปิดในเร็วๆ นี้ อาจจะเป็นต้นเดือน พ.ย.นี้ ต้องดูความพร้อม เพื่อต้อนรับนักท่องเที่ยวหลังปิดมานานหลายเดือน จะเปิดวันไหนต้องรอคำสั่งทางจากอำเภอบ้านดุงอย่างเป็นทางการอีกครั้ง แต่ทั้งนี้ต้องมีมาตรการที่เข้มงวดเพื่อป้องกันการระบาดของโควิด19โดยเบื้องต้นนักท่องเที่ยวจะต้องลงทะเบียน จำกัดจำนวนคนเข้าในแต่ละวัน นอกจากนี้พ่อค้าแม่ค้าบริเวณคำชะโนดทุกคนควรได้รับการฉีดวัคซีนครบ100%ด้วย. -008",https://www.naewna.com/likesara/608343,12_10_2021
ผบ.เรือนจำสมุทรปราการยกทีมดูงานปั้น'อ.อุดม'ถึงเมืองโอ่งนำไปสอนให้ผู้ต้องขัง,ผบ.เรือนจำกลางสมุทรปราการ นำทีมเข้าศึกษาดูงานปั้น การทำขนมปัง การวาดรูป ของ อาจารย์อุดม นิลรัตน์สุวรรณ อดีตข้าราชการครูที่ตำบลโคกหม้อ อำเภอเมืองราชบุรี หวังนำความรู้ไปสอนให้ผู้ต้องขังนำไปประกอบอาชีพหลังพ้นโทษ นายยุทธนา นาคเรืองศรี ผู้บัญชาการเรือนจำกลางสมุทรปราการ พร้อมด้วยนายเขมชาติ สถิตย์ตันติเวช ผู้อำนวยการฝ่ายองค์กรสัมพันธ์ บริษัท ผลิตไฟฟ้าราชบุรี จำกัด ได้เดินทางมาศึกษาดูงานปั้นดินที่บ้านของอาจารย์อุดม นิลรัตน์สุวรรณ อดีตข้าราชการครู อยู่บ้านเลขที่ 19/3 หมู่ 5 โคกหม้อ อ.เมือง จ.ราชบุรี หลังจากเกษียณอายุราชการได้กลับมาอยู่บ้านใช้ชีวิตเพลิดเพลินไปกับสิ่งที่ตนเองชื่นชอบกับการปั้นตัวติ๊กิที่ทำจากปูนเป็นใบหน้ารูปคนในอิริยาบถหลากหลายอารมณ์ ทั้งยิ้ม หัวเราะ ฟันเหยิน แยกเขี้ยว ยังมีการปั้นดินเป็นกระถางใบเล็ก ๆ ปลูกต้นแคคตัส และพันธุ์ไม้เล็ก ๆ สำหรับตกแต่งบ้านเรือนแบบเก๋ไก๋น่ารัก ๆ โดยอาจารย์อุดม นิลรัตน์สุวรรณ หลังจากที่เกษียณอายุแล้วก็ยังมาเป็นอาจารย์สอนพิเศษให้ความรู้กับเด็กนักเรียนตามโรงเรียนต่างๆ ในพื้นที่ เช่น โรงเรียนวัดบางลี่เจริญธรรม ได้มาฝึกเรียนการปั้นตัวติ๊กิ ลักษณะเป็นท่อนปูนยาว นำเศษขยะที่เหลือใช้ เช่น โฟม พลาสติก นำมาใส่ไว้ด้านใน ช่วยลดปัญหาสิ่งแวดล้อมในชุมชน โดยนำปูนมาปั้นเป็นใบหน้าของตุ๊กตาแบบต่าง ๆ ลงสีตามจินตนาการ ดูสวยงามแปลกตา ขายชิ้นงานละ 500 - 700 บาท แล้วแต่ความยากง่ายของชิ้นงาน นอกจากนี้ยังนำดินเหนียวมาปั้นเป็นรูปทรงกระถางสไตล์น่ารักๆ ทั้งแบบหน้าตลก หน้ายิ้ม หัวเราะ ใบหน้ารูปสัตว์ บางชิ้นปั้นเป็นตะเกียบวางบนตัวหญิงสาวนอนชันเข่าลักษณะแนวศิลปะ Nude (art) นำมาใช้คีบอาหารรับประทานอาหารได้จริง หรือจะทำเตาปิ้งย่าง อุ่นอาหารเล็ก ๆ ไว้บนโต๊ะอาหารก็ยังได้ ใช้ได้สารพัดประโยชน์ นายเขมชาติ สถิตย์ตันติเวช ผู้อำนวยการฝ่ายองค์กรสัมพันธ์ บริษัท ผลิตไฟฟ้าราชบุรี จำกัด เปิดเผยว่า ถือว่าศิลปะนี้เป็นศิลปะที่ฟรีสไตล์ และใครที่มีจิตใจทำศิลปะนั้นเราไม่ได้ออกแบบดีไซน์ที่ต้องเป็นรูปลักษณ์พิเศษสามารถใส่อะไรก็ได้ตามจินตนาการของตัวเองลงไปได้ ถ้าเป็นเชิงของการพาณิชย์น่าจะมีคนสนใจ เพราะเนื่องจากว่าไม่มีรูปแบบที่ต้องทำให้เป็นหน้ายักษ์จะต้องเป็นแบบนี้ก็คือเกิดการจินตนาการไปเรื่อยๆ สิ่งสำคัญคือ จะทำให้เกิดกระบวนการเรียนรู้ การฝึกกล้ามเนื้อมือใช้จินตนาการใช้สมองเป็นส่วนที่จินตนาการได้ดี คิดว่าถ้าใช้เวลาว่างช่วงนี้ในยุคโควิด มาทำกิจกรรมนี้ ทำเพื่อขายน่าจะทำให้เสริมรายได้อีกทางหนึ่ง ส่วนรูปแบบศิลปะที่นี่จะไม่มีรูปแบบที่ตายตัว เป็นเรื่องของจินตนาการล้วนๆดีไซน์แบบออกมาจากการเกิดความต้องการในอารมณ์ตัวเอง ทำให้งานแต่ละชิ้นออกมาได้ดี สวยงาม นำไปใช้ตกแต่งบ้าน ใช้ประโยชน์เป็นกระถางใส่ต้นไม้ขนาดเล็กได้ ทำเป็นที่ทับกระดาษก็ได้ หากคนที่สูบบุหรี่ก็ยังนำมาทำเป็นที่เขี่ยบุหรี่ได้อีก หรือจะใส่ปากกา ดินสอ ลักษณะเป็นอเนกประสงค์ใช้ประโยชน์ได้หลายอย่างแถมยังมีรูปแบบที่สวยงาม น่ารักด้วย สำหรับการมาศึกษาดูงานวันนี้ ซึ่งนอกจากจะได้เรียนรู้การวาดรูปด้านศิลปะและการปั้นดินเหนียวเป็นของประดับตกแต่งบ้านที่น่ารักๆแล้ว ยังสามารถมาเรียนรู้สูตรการทำขนมปังสไตล์ต่างๆรวมถึงการทำอาหารไทย และต่างประเทศ จากนายพรศักดิ์ กลมทุกสิ่ง อดีตเชฟจากโรงแรมดัง ระดับ 5 ดาว ซึ่งได้ลาวงการทำอาหารกลับมาใช้ชีวิตอยู่กับบ้าน ยินดีสอนการเรียนให้ฟรี หวังให้ผู้ที่สนใจนำวิชาความรู้ที่ได้เหล่านี้กลับไปทำเป็นอาชีพหลัก หรือ จะทำเป็นอาชีพเสริมในยุคช่วงสถานการณ์โควิด -19 ที่หลายคนกำลังมองหาช่องทางทำมาหากินที่ลงทุนน้อย สามารถทำเงินหามีรายเลี้ยงครอบครัวได้ไม่ยากหากเรามีความมุ่งมั่นและตั้งใจจริง จากการพูดคุยกับผู้บัญชาการเรือนจำกลางสมุทรปราการและอดีตผู้บัญชาการเรือนจำกลางราชบุรี ทราบว่า ที่ราชบุรีมีร้านอาหารเปิดใหม่ชื่อ ว่า ร้านเล่า หลังกำแพง อยู่ที่ ต.เกาะพลับพลา อ.เมืองราชบุรี มีอดีตผู้ต้องขังที่พ้นโทษออกจากเรือนจำกลางราชบุรี กลับออกมาสู่สังคมภายนอก ซึ่งคนเหล่านี้เคยเรียนรู้วิชาการทำอาหาร และอาชีพอีกหลายอย่างจากด้านในเรือนจำมาก่อนแล้ว บางคนยังไม่มีงานทำจึงร่วมกับเพื่อน ๆ เปิดร้านอาหาร เพื่อให้น้อง ๆ คนหลังกำแพงที่สนใจเข้ามาได้ลงมือปฏิบัติจริง ทุกคนจะมีรายได้มีที่อาศัย คนไหนไม่มีญาติพี่น้องก็ให้มาทำงานที่ร้านได้ อีกทั้งจากการได้มาดูการวาดรูปศิลปะ และการปั้น รวมทั้งการทำขนม คิดว่าจะประสานให้อาจารย์อุดม นิลรัตน์สุวรรณ ไปฝึกสอนน้อง ๆ หลังกำแพงที่ร้าน หรือ อาจจะมาเรียนที่บ้านอาจารย์ เพื่อเพิ่มพูนทักษะให้เกิดความชำนาญมากยิ่งขึ้น อนาคตหากมีโอกาสจะประสานให้เข้าไปสอนผู้ต้องขังในเรือนจำได้มีความรู้ โดยหลังพ้นโทษยังสามารถนำความรู้กลับไปประกอบเป็นอาชีพเลี้ยงตัวเองและครอบครัวได้ สนใจอยากเรียนรู้วิชาศิลปะวาดภาพ การปั้นตุ๊กตาติ๊กิ การปั้นดินเหนียวเป็นของประดับตกแต่งบ้าน หรือ การทำอาหารไทย และต่างประเทศ สามารถติดต่อสอบถามที่ อ.อุดม นิลรัตน์สุวรรณ 097-2507020 ได้ - 003,https://www.naewna.com/likesara/608345,12_10_2021
'เดนมาร์ก'ไฟเขียวทดลองรักษาโควิด-19‘แบบสูดดม’ในมนุษย์,"12 ตุลาคม 2564 สำนักข่าวต่างประเทศรายงาน แถลงการณ์จากโรงพยาบาลมหาวิทยาลัยโคเปนเฮเกน (Rigshospitalet) หนึ่งในโรงพยาบาลขนาดใหญ่ที่สุดของเดนมาร์ก เมื่อวันจันทร์ (11 ต.ค.) เผยว่าการรักษาผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) แบบสูดดมรูปแบบใหม่ ได้รับการอนุมัติให้ทดลองทางคลินิกในมนุษย์แล้ว การรักษาดังกล่าวพัฒนาโดยคณะนักวิจัยชาวเดนมาร์ก มีพื้นฐานมาจากแนวคิดของโธมัส บยานชอลต์ ศาสตราจารย์ประจำภาควิชาจุลชีววิทยาคลินิกของโรงพยาบาลฯ บยานชอลต์แถลงข่าวว่าการรักษาข้างต้นคือ การสูดดมสารละลายกรดอ่อนที่เข้าไปช่วยระบบภูมิคุ้มกันต่อสู้กับการติดเชื้อในทางเดินหายใจอันมีต้นตอจากแบคทีเรียหรือไวรัส โดยในขั้นต้นจะมุ่งรักษากลุ่มผู้ป่วยโรคโควิด-19 ที่เข้ารักษาตัวในโรงพยาบาล และหวังว่าจะสามารถ พลิกโฉมการรักษาโรคติดเชื้อทางเดินหายใจประเภทอื่นด้วย มันน่าจะสามารถต่อสู้กับการติดเชื้อประเภทอื่นได้ด้วย เช่น ปอดบวม ไข้หวัดใหญ่ และวัณโรค ซึ่งทั้งสามล้วนเป็นโรคที่คร่าชีวิตผู้คนนับล้านทั่วโลกทุกปี บยานชอลต์กล่าว สิทธิบัตรเทคโนโลยีที่ใช้ในการรักษานี้ถือครองโดยซอฟต์อ็อกซ์ โซลูชันส์ (SoftOx Solutions) บริษัทนอร์เวย์ ซึ่งร่วมมือในการวิจัยดังกล่าวหลังจากเคยรับหน้าที่เป็นผู้จัดสรรสารละลายทนต่อกรดสำหรับรักษาบาดแผลในการศึกษาก่อนหน้า บยานชอลต์ระบุว่า แนวคิดการรักษาผู้ป่วยโรคโควิด-19 แบบสูดดมนี้มาจากการวิจัยความสามารถต่อสู้กับการติดเชื้อในบาดแผลของสารละลายกรดก่อนหน้านี้ของเรา มันคือแนวคิดเดียวกันที่ผ่านการขัดเกลาและปรับเปลี่ยนเป็นการรักษาด้วยวิธีสูดดมสำหรับต่อสู้กับการติดเชื้อในทางเดินหายใจ ทั้งนี้ สถาบันเซรุ่มแห่งเดนมาร์ก (SSI) รายงานการตรวจพบผู้ป่วยโรคโควิด-19 เพิ่ม 564 ราย และผู้ป่วยเสียชีวิต 3 ราย ในช่วง 24 ชั่วโมง ทำให้มีผู้ป่วยสะสม 364,464 ราย และผู้ป่วยเสียชีวิต 2,671 ราย โดยปัจจุบันเดนมาร์กมีประชากรได้รับวัคซีนป้องกันโรคโควิด-19 หนึ่งโดส จำนวน 4,462,629 คน หรือร้อยละ 76.1 และสัดส่วนผู้รับวัคซีนครบโดสอยู่ที่ร้อยละ 74.8",https://www.naewna.com/inter/608360,12_10_2021
‘หมอเรวัต’เย้ย‘นายกฯ’ประกาศเปิดประเทศ แค่คำโฆษณา,แค่คำโฆษณาเท่านั้น! หมอเรวัต เย้ย บิ๊กตู่ ประกาศเปิดประเทศเพียงรักษาภาพลักษณ์ตกต่ำทางการเมือง ชี้ไม่พร้อม ไร้แผนรองรับ บี้แก้โควิดลามระบาดภาคใต้ เมื่อวันที่ 12 ตุลาคม 2564 นพ.เรวัต วิศรุตเวช ส.ส.บัญชีรายชื่อ พรรคเสรีรวมไทย กล่าวถึงกรณีคำแถลงเปิดประเทศในวันที่1พ.ย.นี้ ของพล.อ.ประยุทธ์ จันทร์โอชา นายกรัฐมนตรี และรมว.กลาโหมว่า ตนสนับสนุนการเปิดประเทศ แต่ต้องอยู่บนความพร้อม และความนิ่งของสถานการณ์ระบาด ไม่ใช่ประกาศเพราะอยู่บนความกดดันทางการเมือง เศรษฐกิจ หรือต้องการพูดเพื่อแก้ไขความตกต่ำทางการเมืองของรัฐบาล ซึ่งตนมองว่าสิ่งที่พล.อ.ประยุทธ์พูดวานนี้(11ต.ค.) นั้น เพราะต้องการรักษาภาพ รักษาความเชื่อถือของรัฐบาลที่เคยประกาศจะเปิดประเทศภายใน 120 วัน ตนเคยถามถึงแผนการเปิดประเทศในสภาฯ และอีกหลายครั้งผ่านสื่อต่างๆ แต่รัฐบาลไม่เคยมีคำตอบให้ ดังนั้นเชื่อว่าการเปิดประเทศที่บอกไว้ก่อนนั้นนั้นไม่มีแผนรองรับ ส่วนที่บอกจะเปิดประเทศอีกครั้ง ขณะที่สถานการณ์ระบาดยังไม่นิ่งพอที่จะเปิดประเทศ ส่วนวัคซีนที่บอกตัวเลข แต่เป็นตัวเลขในอากาศ ไม่มีอยู่ในมือจริงๆ เป็นแค่คำโฆษณาเท่านั้น ทั้งนี้คนไทยอยากรู้ว่าวัคซีนที่มีอยู่จริงเท่าไร และจะปักบนแขนประชาชนได้กี่คน และเร็วที่สุดได้เมื่อไร ทั้งนี้ยังพบว่าตัวเลขคนที่นอนรักษาตัว ที่มาถึง 80% คือ คนมีโรคกลุ่มเสี่ยง คนสูงอายุ หญิงมีครรภ์ ดังนั้นหากจะจัดสรรวัคซีนป้องกันโรคที่มีประสิทธิ ควรให้กลุ่มดังกล่าวสูงที่สุดก่อน นพ.เรวัต กล่าวด้วยว่า สำหรับการติดเชื้อโควิด-19 ในพื้นที่ภาคใต้ ที่มีอัตราสูงดังนั้นรัฐต้องเร่งเข้าไปจัดการและแก้ไขโดยเร็วที่สุด อย่างไรก็ดีตนมองว่า ศบค. ที่อยู่ภายใต้อิทธิพลของความมั่นคงมีความผิดพลาดต่อการแก้ปัญหา ทั้งที่ควรเร่งซีลพื้นที่ 3จังหวัดชายภาคใต้ ที่พบสถิติว่ามีผู้ติดเชื้อพิ่มวันละพัน และพบการติดเชื้อทั้ง 3 สายพันธุ์ และตัวเลขของการตรวจด้วย ATK ยังพบผู้ติดเชื้อเบื้องต้นอีกจำนวนมาก ดังนั้นสถานการณ์การระบาดของประเทศยังไม่น่าไว้วางใจ แต่การประกาศเปิดประเทศอีกครั้งของพล.อ.ประยุทธ์ คือ การแก้ปัญหาการเมือง ปัญหาเศรษฐกิจ และปัญหาความน่าเชื่อถือ ซึ่งตนมองว่า อาจเป็นการสร้างความหวังลมๆ แล้งๆ ให้กับประชาชน เหมือนที่พล.อ.ประยุทธ์ เคยบอกว่าจะอยู่อีกไม่นาน แต่ขณะนี้อยู่มาแล้ว เกือบ 8 ปี นพ.เรวัต กล่าวถึงกรณีของการเสนอ พระราชกำหนด (พ.ร.ก.) แก้ไขเพิ่มเติมพระราชบัญญัติ (พ.ร.บ.) โรคติดต่อ พ.ศ.2558 ที่ขณะนี้ยังไม่ดำเนินการทูลเกล้าฯ และมีแนวโน้มว่าจะเสนอต่อรัฐสภาในรูปแบบของการแก้ไขพ.ร.บ. ว่า ตนสนับสนุน เพื่อให้ฝ่ายนิติบัญญัติช่วยดูรายละเอียดให้เกิดความรอบคอบ ส่วนกรณีที่มีกระแสข่าวว่า จะเสนอร่างแก้ไขพ.ร.บ.โรคติดต่อ ให้รัฐสภาพิจารณาโดยยกชั้นเป็นกฎหมายปฏิรูปนั้น อาจเป็นเพราะรัฐบาลต้องการให้สิทธิส.ว. 250คนร่วมพิจารณา เนื่องจากไม่มั่นใจเสียงสนับสนุนในสภาฯ ที่จะผ่านร่างกฎหมายดังกล่าว - 004,https://www.naewna.com/politic/608369,12_10_2021
รวบแก๊งยาบ้าขายังติดกำไล EM ขณะส่งให้ลูกค้า ยึดของกลางกว่า 4 หมื่นเม็ด,"ตำรวจ ชป.ปส.ภ.จว.บุรีรัมย์ สนธิกำลังร่วมกับโรงพักต่างๆ ตชด.และทหาร จับกุมแก๊งรับจ้างขนยาบ้า มาส่งลูกค้าใน จ.บุรีรัมย์ ยึดของกลาง49,000กว่าเม็ด ผู้ต้องหา7คน โดยมีผู้ต้องหา1คน มีกำไลEMติดอยู่ที่ข้อเท้า สารภาพเพิ่งออกจากคุกได้ไม่กี่เดือน วันที่12ตุลาคม 2564ที่หอประชุมชัยจินดา ตำรวจภูธรจังหวัดบุรีรัมย์ ต.ในเมือง อ.เมือง จ.บุรีรัมย์ พล.ต.ต.รุทธพลเนาวรัตน์ผบก.ภ.จว.บุรีรัมย์,พ.ต.อ.ก้องชาติ เลี้ยงสมทรัพย์ รอง ผบก.ก.จว.บุรีรัมย์ แถลงข่าวผลการจับกุมคดียาเสพติด ตามยุทธการพิฆาตทรชนคนค้ายาอีสานใต้ซึ่งเป็นผลงานการบูรณาการทำงานร่วมกันของ ตำรวจชุดปฎิบัติการปราบปรามยาเสพติด (ชป.ปส.ภ.จว.บุรีรัมย์) สภ.คูเมือง สภ.แคนดง สภ.ทะเมนชัย สภ.ชุมแสง ตำรวจชุด ชปส ร้อย ตชด.215, 216,เจ้าหน้าที่ทหาร สขว.กอ.กรมน. และเจ้าหน้าที่ทหารชุดปฏิบัติการข่าว ขกท.ศปก.ทบ.(มว.ขกส.2,ขกท.กกล.สุรนารี) สามารถจับกุมผู้ต้องหาคดียาเสพติด4คดี ผู้ต้องหา7คน รวมของกลางยาบ้า49,030เม็ด อาวุธปืนไทยประดิษฐ์1กระบอก เครื่องกระสุนปืน4นัด และตรวจยึดทรัพย์สินตาม พ.ร.บ.มาตรการในการปราบปรามผู้กระทาความผิดเกี่ยวกับยา เสพติด พ.ศ.2534เป็นรถจักรยานยนต์1คัน,สร้อยคอทองคำ1เส้น และสร้อยข้อมือทองคำ1เส้น รวมมูลค่าทรัพย์สินประมาณ148,500บาท โดยคดีแรก เจ้าหน้าที่ชุดจับกุมได้รับแจ้งว่านายไสว อายุ33ปี มีพฤติกรรมไปรับยาบ้าจากพื้นที่ จ.สุรินทร์ มาครั้งละหลายสิบมัดมาส่งต่อให้กับลูกค้าในพื้นที่ จ.บุรีรัมย์ จึงทำการสืบสวนขยายผลเรื่อยมา จนทราบว่านายไสว หรือทำ ได้ขับขี่รถจักรยานยนต์ ยี่ห้อฮอนด้า รุ่นPCXขับออกจากบ้านพักใน อ.แคนดง มุ่งหน้าเข้าเขต จ.บุรีรัมย์ จึงวางกำลังเฝ้าสกัดตามเส้นทางต่างๆ และวางกำลังดักสกัดจับกุม กระทั่งพบนายไสว หรือทำ ขับรถจักรยานยนต์มาจาก จ.สุรินทร์ มุ่งหน้าเข้ามา อ.สตึก มุ่งหน้า อ.แคนดงจึงติดตามเรื่อยมาพร้อมประสานชุดที่ดักซุ่มรอ ให้สกัดรถจักรยานยนต์คันดังกล่าวให้หยุด เพื่อตรวจสอบที่บริเวณคอสะพานข้ามคลองตะโคง ต.หัวฝาย อ.แคนดง พบเป็นตัว นายไสว หรือทำ สุวรรณดี ซึ่งเป็นบุคคลเป้าหมายที่ตำรวจติดตามตัว เป็นผู้ขับขี่มาคนเดียว และพบยาบ้า20มัด หรือจำนวน40,000เม็ด ซุกซ่อนไว้ในช่องเก็บของใต้เบาะรถจักรยานยนต์ ซึ่ง นายไสว หรือทำ ให้การยอมรับสารภาพว่า ได้เดินทางมาจาก จ.สุรินทร์ เพื่อไปเก็บเอายาบ้ารอนำไปวางส่งต่อให้กับลูกค้าตามคำสั่งของชาวลาว และขณะถูกจับกุมตัวอยู่นั้นชาวลาวได้โทรศัพท์ติดต่อเข้ามา ให้นายไสวหรือทำ นำยาบ้าทั้ง20มัด หรือจำนวน40,000เม็ด นำไปวางต่อให้กับลูกค้าที่ได้ติดต่อสั่งซื้อไว้แล้วก่อนหน้านั้น เจ้าหน้าที่จึงได้ขยายผลจับกุมตัวผู้ต้องหา ที่ได้ติดต่อสั่งซื้อยาบ้ากับชาวลาว และนัดหมายให้มารับเอายาบ้าดังกล่าว และสามารถจับกุมตัวผู้ต้องหาในคดีที่2คือ นายนิพนธ์ หรือเอ๊กซ์ ชัยสมัคร อายุ 39 ปี ชาว ต.อิสาณ อ.เมือง จ.บุรีรัมย์ พร้อมของกลางยาบ้าทั้ง20มัด หรือจำนวน40,000เม็ด ปืนไทยประดิษฐ์1กระบอก และกระสุนปืนอีก4นัด ได้ที่บริเวณป่าละเมาะแห่งหนึ่งในพื้นที่ อ.คูเมือง จ.บุรีรัมย์ และจากการสอบถามนายนิพนธ์ หรือเอ๊กซ์ บอกว่า มาเก็บเอายาบ้าตามคำสั่งของ นายสุธี อายุ 31 ปี ชาว ต.อิสาณ อ.เมืองบุรีรัมย์ กับนายศรายุทธ หรือจอน ศรีทิน อายุ 24 ปี ชาว ต. ต.ดงพลอง อ.แคนดง เจ้าหน้าที่จึงติดตามจับกุมตัวทั้ง2คน ได้ในเวลาต่อมา ซึ่งพบว่านายสุธี หรือป๋อ เพิ่งออกจากคุกมาไม่กี่เดือน และมีกำไลข้อเท้าEMสวมติดไว้ที่ข้อเท้าด้วยจึงแจ้งข้อกล่าวหาว่า กระทำความผิดฐานมียาเสพติดให้โทษประเภท 1 (เมทแอมเฟตามีนหรือยาบ้า) ไว้ในครอบครองเพื่อจำหน่ายโดยผิดกฎหมาย,เสพยาเสพติดให้โทษประเภท 1 (เมทแอมเฟตามีนหรือยาบ้า) โดยผิดกฎหมาย,มีอาวุธปืนและเครื่องกระสุนปืนไว้ในครอบครองโดยไม่ได้รับอนุญาตจากนายทะเบียน,พาอาวุธปืนและเครื่องกระสุนปืนไปในเมือง หมู่บ้าน และทางสาธารณะโดยไม่มีเหตุอันควรนำตัวส่งพนักงานสอบสวน สภ.คูเมือง ดำเนินคดี คดีที่3เมื่อวันที่ 10 ต.ค. 64 จับกุมตัวนายธิเบศน์ หรือเชน สุขเกษม อายุ 25 ปี กับนายเจนณรงค์ หรือเจิ้น ผูกพันธ์ อายุ 23 ปี ทั้งคู่เป็นชาว อ.ลำปลายมาศ จ.บุรีรัมย์ พร้อมของกลาง ยาบ้า จำนวน 4,026 เม็ด ได้ในพื้นที่ ต.แสลงพัน อ.ลำปลายมาศ โดยกล่าวหาว่ากระทำความผิดฐานร่วมกันมียาเสพติดให้โทษประเภท 1 (เมทแอมเฟตามีนหรือยาบ้า) ไว้ในครอบครองเพื่อจำหน่ายโดยผิดกฎหมาย และเสพยาเสพติดให้โทษประเภท 1 (เมทแอมเฟตามีนหรือยาบ้า) โดยผิดกฎหมายนำส่ง สภ.ทะเมนชัย ดำเนินคดี และคดีที่4เป็นผลงานการจับกุมยาเสพติดของ สภ.ชุมแสง อ.สตึก จ.บุรีรัมย์ ได้ผู้ต้องหา1คน ของกลางยาบ้า5,004เม็ด",https://www.naewna.com/local/608368,12_10_2021
ส.เรือใบ เตรียมระเบิดศึกชิงแชมป์ประเทศไทย ประเดิม 22 ต.ค.นี้ ที่อ่าวดงตาล,"สมาคมกีฬาแข่งเรือใบแห่งประเทศไทย ในพระบรมราชูปถัมภ์ กำหนดจัดการแข่งขันเรือใบชิงชนะเลิศแห่งประเทศไทย ประจำปี 2564 ระหว่างวันที่ 22-30 ตุลาคม 2564 สมาคมกีฬาแข่งเรือใบแห่งประเทศไทยในพระบรมราชูปถัมภ์ ร่วมกับ กองทัพเรือ การกีฬาแห่งประเทศไทย กองทุนพัฒนาการกีฬาแห่งชาติ และ บริษัท ปตท.สำรวจและผลิตปิโตรเลียม จำกัด (มหาชน) กำหนดจัดการแข่งขันเรือใบชิงชนะเลิศแห่งประเทศไทย ประจำปี พ.ศ.2564 (THAILAND SAILING CHAPPIONSHIP) ระหว่างวันที่ 22 – 30 ตุลาคม 2564 ณ ศูนย์สมุทรกีฬา อ่าวดงตาล อำเภอสัตหีบ จังหวัดชลบุรี โดยมีวัตถุประสงค์เพื่อให้นักกีฬาเรือใบของประเทศไทย ได้มีการตื่นตัวและมีความพร้อมอยู่เสมอสำหรับการแข่งขันในระดับต่างๆ เพื่อที่จะได้นำผลการแข่งขัน ไปพัฒนาตนเอง ให้มีความสามารถมากยิ่งขึ้น อันจะนำไปสู่ความเป็นเลิศในระดับที่สูงขึ้นต่อไป รวมทั้งยังเป็นการเพิ่มความชำนาญสำหรับนักกีฬาเก่าและเป็นการสะสมประสบการณ์ให้กับนักกีฬารุ่นใหม่ โดยเฉพาะอย่างยิ่งยังเป็นการเตรียมความพร้อม ในการค้นหานักกีฬาที่มีความสามารถในการก้าวขึ้นมาเป็นนักกีฬาตัวจริงทดแทนนักกีฬาทีมชาติต่อไปในอนาคต ซึ่งการแข่งขันในครั้งนี้เป็นสนามแข่งขันคัดเลือกตัวนักกีฬาชุดเอเชี่ยนเกมส์ ที่จะแข่งขัน ณ สาธารณรัฐประชาชนจีน ในปี 2565 ในประเภท laser 4.7 และ 470 สนามที่ 1 สำหรับการแข่งขันในครั้งนี้ เป็นไปตามคู่มือการปฏิบัติตามมาตรการ เพื่อป้องกันการแพร่ระบาดของโรค ไวรัสโคโรน่า 2019 มีเรือเข้าร่วมการแข่งขันในประเภทต่าง ๆ ประกอบด้วย OK DINGHY, SUPER MOD, 470, LASER STANDARD, LASER RADIAL, OPTIMIST, LASER 4.7 และ 420 โดยแยกจัดการแข่งขันและประกอบพิธีมอบรางวัลภายหลังเสร็จสิ้นการแข่งขัน ตามวันและประเภท ต่างๆดังนี้ - วันที่ 22-24 ตุลาคม 2564 ทำการแข่งขันในประเภท LSER 4.7 , 420 , 470 - วันที่ 25 - 27 ตุลาคม 2564 ทำการแข่งขันในประเภท LASER STANDARD, LASER RADIAL, OPTIMIST green fleet - วันที่ 28 - 30 ตุลาคม 2564 ทำการแข่งขันในประเภท OK , Super moth และ Optimst Gold fleet -(016)",https://www.naewna.com/likesara/608314,12_10_2021
รีบซื้อเดี๋ยวหมดแผง! มาแรงมากเลขเด็ด 'เจ๊ฟองเบียร์' คอหวยไม่พลาด,มาแรงฉุดไม่อยู่จริงๆ สำหรับ เจ๊ฟองเบียร์ โดยเฉพาะแฟนคอหวยทั้งหลาย ที่ต่างลุ้นเลขเด็ดที่จะพอเสี่ยงโชคได้ ไม่เว้นแม้กระทั้งเลขรถเบนซ์ป้ายแดงของ เจ๊ฟองเบียร์ โดยเลขทะเบียนคือ 5470 ล่าสุด เจ๊ฟองเบียร์ ได้โพสต์ภาพพร้อมระบุ รู้สึกสุขใจ กรี๊ดดด มากกก วันนี้ วันดี และได้แสดงความคิดเห็นในโพตส์ของตนเองระบุว่าวันนี้ ในกลุ่ม ปังสนั่น ขอให้เป็นแบบนี้ ต่อ ๆ ไปเด้อ ขณะที่ แฟนคลับที่ติดตามได้เข้ามาโพสต์ภาพในคอมเมนต์ ซึ่งเป็นลายมือเขียนบนกระดาษว่า รัฐบาลไทย 68 468 @เจ้ฟองเบียร์ 16-10-64. -008,https://www.naewna.com/likesara/608302,12_10_2021
‘บิ๊กป้อม’ยันเลือกผู้สมัคร ส.ส.เอง ลั่นจัดการปัญหาได้หมด ไม่งั้นจะเป็นหัวหน้าพรรคทำไม,บิ๊กป้อม ลั่นถ้าสยบความขัดแย้งพปชร.ไม่ได้ จะเป็นหัวหน้าทำไม เผย อำนาจเคาะ ส.ส.ลงเลือกลต.เองไม่ใช่ของ ธรรมนัสดูคนเดียว วันที่ 12 ตุลาคม 2564 เวลา 09.00 น. ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ (พปชร.) ให้สัมภาษณ์ถึงความขัดแย้งในพรรค หลังนายสิระ เจนจาคะ ส.ส.กทม.พรรคพปชร. วิพากษ์วิจารณ์นายพีระพันธุ์ สาลีรัฐวิภาค ที่ปรึกษานายกฯในฐานะที่ปรึกษาหัวหน้าพรรคพปชร.ที่จะเข้ามามีบทบาทในพรรค ว่า ไม่มีอะไร ผมตอบไปแล้วไม่มีอะไร ผมจัดการปัญหาได้ทั้งหมด ในพรรคของผม ผมต้องทำได้ ไม่อย่างนั้นจะเป็นหัวหน้าพรรคทำไม เมื่อถามว่าจะต้องให้นายพีระพันธุ์ เข้าไปสร้างความไว้วางใจกับสมาชิกพรรคพปชร. หรือไม่ พล.อ.ประวิตร กล่าวว่า ไม่ต้อง เมื่อถามว่าพรรคพปชร. จะประกาศยุทธศาสตร์เกี่ยวกับการเลือกตั้งครั้งหน้าเมื่อใด พล.อ.ประวิตร กล่าวว่า เดี๋ยวดูก่อน เมื่อถามว่าระยะหลังพรรคพปชร.ทำโพลเข้มข้นเพื่อประเมินส.ส.ในพื้นที่ภาพรวมออกมาเป็นอย่างไร หัวหน้าพรรคพปชร. กล่าวว่า ก็แล้วแต่สื่อมวลชนคิด เมื่อถามย้ำว่า ถือว่าอยู่ในเกณฑ์ดีหรือไม่ พล.อ.ประวิตร กล่าวว่า เอาน่า ผมทำแล้วกัน มันเป็นเรื่องของผม จะถามอะไรผมล่ะ เมื่อถามว่าส.ส.ในพื้นที่เป็นห่วงเพราะกรรมการสรรหาผู้สมัครส.ส.ส่วนใหญ่เป็นคนของร.อ.ธรรมนัส พรหมเผ่า เลขาธิการพรรคพปชร. พล.อ.ประวิตร กล่าวว่า ไม่มี เพราะตนเป็นคนดูด้วย ไม่ใช่ร.อ.ธรรมนัสดูคนเดียว ตนก็ต้องดูว่าจะเอาใคร ตนจะเป็นคนตัดสินใจ ว่าใครจะได้สมัครหรือไม่ได้สมัครอย่างไร เมื่อถามย้ำว่าจะให้ความเป็นธรรมกับส.ส.ทุกคนหรือไม่ พล.อ.ประวิตร กล่าวว่า พุทโธ่ ถามได้ ถามอย่างนี้ถามได้อย่างไร เมื่อถามว่า นายไผ่ ลิกค์ ส.ส.กำแพงเพชร ในฐานะรองเลขาธิการพรรคพปชร. ได้เข้าพบที่ตึกบัญชาการ ได้หารือเรื่องอะไร พล.อ.ประวิตร กล่าวว่า มาเรื่องทำโพล,https://www.naewna.com/politic/608273,12_10_2021
เจอกันที่ศาล! 'กวินท์'โพสต์ร่ายยาว หลังถูกโยงปมแร็ปเปอร์โกงเงิน,"12 ต.ค.64 จากกรณีที่มีเพจดังออกมาแฉข่าวฉาวของแรปเปอร์ทรงดีรักภรรยา แต่โกงเงินเพื่อนร่วมวงการหลักล้านไปเปย์ภรรยา สร้างภาพโชว์รวย เกาะกระแสแรปเปอร์รุ่นน้อง หลอกเขียนเพลงแล้วชิ่ง เอาไปใช้ไม่ให้เครดิต พร้อมบอกใบ้ข้อมูลเกี่ยวกับแรปเปอร์หนุ่มรายนี้ด้วย ซึ่งชาวเน็ตต่างก็เดาอักษรย่อไปต่างๆ นานา มีแรปเปอร์ในวงการโดนพูดถึงกันเพียบ ล่าสุด กวินท์ ดูวาลแรปเปอร์ดัง ก็ได้ออกมาชี้แจงร่ายยาวถึงประเด็นดังกล่าวหลังถูกโยงถึงผ่านเฟซบุ๊กว่า เรื่องที่ถูกสื่อนำไปลงนั้นไม่เป็นความจริง ตัวเองไม่ได้โกงเงิน ซึ่งจริงๆ เงินจากการทำเพลงเป็นเพียงรายได้ส่วนหนึ่งเท่านั้น ในส่วนที่ได้เชิญคนมาร่วมงานก็ได้แบ่งส่วนแบ่งให้ไปตามที่ตกลงกันแล้ว แต่เมื่ออีกฝ่ายมีการมาขอเพิ่มก็ได้ให้ไปอีก ยืนยันว่ามีหลักฐาน กวินท์ ยังบอกว่าจะดำเนินคดีกับผู้ไม่หวังดีที่เผยแพร่ข้อมูลอันเป็นเท็จ และนำข้อมูลบ้านเลขที่ซึ่งเป็นที่อยู่อาศัยของเจ้าตัวมาเผยแพร่สู่สาธารณะ เนื่องจากเป็นข้อมูลส่วนตัว หวั่นทำให้ครอบครัวไม่ปลอดภัย และปิดท้ายว่าพร้อมพิสูจน์ตัวเองในชั้นศาล #ขอชี้แจงครับ จากกรณีที่มีสำนักข่าวต่างๆ หรือสื่อบางสื่อนำเรื่องราวลงซึ่งไม่เป็นความจริง ผมขอชี้แจงรายละเอียดดังนี้ครับ 1. ข้อกล่าวหาที่ผมนั้นโกงเงินหลักล้านมาให้ภรรยานั้น ไม่เป็นความจริงแม้แต่น้อย เพราะรายได้ที่ผมได้จากเพลงนี้เป็นแค่ส่วนหนึ่งของรายได้เมื่อ 3 ปีที่แล้ว ส่วนรายได้หลัก ณ ปัจจุบันมาจากการที่ผมทำธุรกิจกับทางภรรยา 2. ในส่วนของเพลงที่เป็นประเด็นอยู่ในตอนนี้ (ปล่อยเมื่อ 3 ปีที่แล้ว) กับศิลปินอีกท่าน ซึ่งในเวลานั้นผมชื่นชมผลงานของเค้า จึงได้ชวนเค้ามา feat. เพลงด้วยกัน หลังจากที่เค้าได้ตอบรับคำเชิญ ต่อมาได้มีการพูดคุยถึงคอนเซปของเพลง ซึ่งตอนนั้นได้มีเนื้อร้อง, ทำนองและดนตรี ซึ่งมีคุณ NINO เป็นโปรดิวเซอร์ในการคุมโปรเจคของเพลงนี้ ส่วนศิลปินท่านนั้นที่มา feat ได้มีการปรับเนื้อร้องในบางส่วนที่ผมแต่งขึ้นมาไว้ก่อนแล้ว ซึ่งทำให้เพลงสมบูรณ์ขึ้น และคิดเนื้อร้อง, ทำนอง เพิ่มเติมในส่วนของตัวเอง โดยภายหลังจากนั้นผมได้มีการสอบถามค่าตัว และตกลงค่าใช้จ่ายอยู่ที่ 50,000 บาท ซึ่งหลายๆครั้งที่ตัวผมไป feat. กับศิลปินท่านอื่น ผมได้มีการตกลงเรื่องค่าใช้จ่ายในส่วนของผม หรือในบางครั้งก็ไปด้วยใจไม่ได้คิดเรื่องค่าตอบแทน และ ในการทำเพลงแต่ละเพลงผมมีการจดลิขสิทธิ์อย่างถูกต้องตามกฏหมาย และเป็นคนลงทุนออกค่าใช้จ่าย ไม่ว่าจะเป็น ค่าศิลปินที่มา feat, ค่า producer, ค่า production mv, ค่านักแสดง, ค่าโลเคชั่น, ค่า mix & master, ค่าโปรโมททางการตลาด (สื่อโซลเชียลมีเดีย) และรับความเสี่ยงทั้งหมด การทำเพลงตัวผมเองก็ไม่สามารถรู้ได้เลยว่า เพลงไหนจะดัง หรือไม่ดัง ในแต่ละครั้งที่มีศิลปินท่านอื่นชวนผมไป feat หากเพลงเหล่านั้นได้รับความนิยม ผมก็แสดงความยินดีกับเค้า และไม่เคยมีการเรียกร้องส่วนแบ่งเพิ่มเติมใดใด ภายหลังจากปล่อยเพลง ผมได้รับการติดต่อเพื่อขอส่วนแบ่งเป็นเปอร์เซ็นต์ ซึ่งผมยินดีแบ่งส่วนแบ่งให้ศิลปินอีกท่านนอกเหนือจากค่า feat ที่ตกลงกันไว้ไปแล้วส่วนนี้ผมมีหลักฐาน ผมเรียกสิ่งนี้ว่านํ้าใจ ซึ่งมีมูลค่ามากกว่าที่ทางเพจได้โพสต์ statement 3. ส่วนเรื่องที่ผมไม่ตอบแชท เพราะปัญหาอะไรนั้น เรา 2 คนและทีมงานที่อยู่ในเหตุการณ์เวลาไปทัวร์ในหลายๆครั้งต่างรู้ดี 4. ประเด็นของผู้ไม่หวังดีที่เผยแพร่ข้อมูลอันเป็นเท็จ และข้อมูลบ้านเลขที่ ที่อยู่อาศัยของผมมาเผยแพร่สู่สาธารณะ ถือเป็นข้อมูลส่วนบุคคล ซึ่งทำให้ผมและครอบครัวไม่ปลอดภัยในชีวิตและทรัพย์สิน ในส่วนนี้ทางเราจะดำเนินคดีให้ถึงที่สุด ข้อมูลที่ผมกล่าวมาทั้งหมดนั้นเป็นความจริง และผมพร้อมที่จะพิสูจน์ตัวเองในชั้นศาล ขอบคุณครับ กวินท์ นิโคลัส ดูวาล",https://www.naewna.com/entertain/608378,12_10_2021
'อดีตขุนคลัง'ขอแจงกระแส 4 กุมารดีลพรรคการเมือง ยันยังไม่มีจับมือกลุ่มไหน,เชื่อมั่น-เป็นตัวของตัวเอง! 'อดีตขุนคลัง'ขอแจงกระแส 4 กุมารดีลพรรคการเมือง ยันยังไม่มีจับมือกลุ่มไหน แต่พร้อมเดินหน้าการเมือง จับมือทุกฝ่ายที่อุดมการณ์เดียวกัน เมื่อวันที่ 12 ตุลาคม 2564 นายอุตตม สาวนายน อดีตรัฐมนตรีว่าการกระทรวงการคลัง โพสต์เฟซบุ๊กส่วนตัว ระบุว่า ความเป็นตัวของตัวเอง และสิ่งที่ยึดมั่น สวัสดีครับ หลายท่านอาจได้เห็นได้ยินข่าวเกี่ยวกับกลุ่ม 4 กุมาร ซึ่งก็หมายถึงผมและเพื่อนๆ ว่า มีการพูดคุยจับมือกับกลุ่มการเมืองบางกลุ่ม เพื่อจะทำงานด้านการเมือง ผมจึงขอให้ข้อมูลเพิ่มเติม เพื่อความชัดเจนของข่าวที่เกิดขึ้น ทุกท่านคงจะจำได้ ตอนที่ผมลาออกจากคณะรัฐมนตรี ผมได้ปวารณาตัวว่า พร้อมทำประโยชน์ให้สังคมประเทศชาติต่อไป ไม่ว่าจะสวมหมวกใบไหน ส่วนเรื่องการเมืองเป็นเรื่องอนาคต วันนี้เราทุกคน ต่างก็รับรู้ถึงพิษภัยจากการระบาดของไวรัส โควิด –19 ที่ส่งผลด้านลบอย่างรุนแรง ต่อสภาพสังคม และเศรษฐกิจปากท้องของพี่น้องประชาชนทั้งประเทศ ที่สำคัญพิษภัยที่เกิดขึ้น จะสร้างบาดแผลทางเศรษฐกิจต่อไปอีกยาวนาน การที่จะฟื้นฟูประเทศให้กลับมาเข้มแข็ง ไม่ใช่เรื่องง่าย และจำเป็นต้องได้รับความร่วมมือจากทุกฝ่าย ดังนั้นในสถานการณ์เช่นนี้ การเมืองจะมีบทบาทอย่างสูง ในการบริหารจัดการอุปสรรค แก้ไขปัญหาให้ตอบโจทย์ความเดือนร้อนของประชาชน เพื่อก้าวพ้นวิกฤติครั้งนี้ไปด้วยกัน รวมถึงการร่วมกันขับเคลื่อนการพัฒนาประเทศอย่างยั่งยืน ทั้งการสร้างโอกาส การยกระดับคุณภาพชีวิต ให้กับคนไทยทุกภาคส่วน ในช่วงเวลาที่ผ่านมาได้มีกลุ่มการเมือง ผู้สนใจงานการเมือง มาพูดคุยกับผมและเพื่อนๆ เป็นระยะ ซึ่งผมถือว่าเป็นสิ่งที่ดีที่เราจะได้แลกเปลี่ยนความคิด แนวทางที่จะช่วยกันแก้ไขปัญหาและสร้างสรรค์นโยบายที่จะตอบโจทย์ของประเทศ แต่อย่างไรก็ตาม ผมและเพื่อนๆ ยังไม่ได้ตกลงที่จะจับมือกับกลุ่มการเมืองใดๆ โดยสำหรับส่วนตัวผมนั้น หากเดินหน้าทางการเมือง ไม่ว่าจะเป็นรูปแบบใด เพื่อไปให้ถึงเป้าหมายที่วางไว้ จำเป็นต้องมีความเป็นตัวของตนเอง และที่สำคัญที่สุดคือ ผมจะทำเพื่อประโยชน์บ้านเมือง ด้วยความจริงจัง และตั้งมั่นในสิ่งที่ถูกต้อง และพร้อมที่จะร่วมมือกับทุกฝ่ายที่จะเดินหน้างานการเมืองภายใต้อุดมการณ์ที่สอดคล้องกัน - 006,https://www.naewna.com/politic/608386,12_10_2021
เอวัง‘วิษณุ’อุบไต๋!8ปีวาระ‘นายกฯ’ถึงเวลา อะไรเกิดขึ้นได้ทั้งนั้น,วิษณุ ย้ำ 8 ปีวาระนายกฯ ยังไม่รีบคิด ออกตัวหากถึงเวลาสะกิด บิ๊กตู่ เอง แจงแทนนายกฯ 5 ปี ไม่ได้ขออยู่ต่อแต่เป็นกรอบปฏิรูป เมื่อวันที่ 12 ตุลาคม 2564 เวลา 13.30 น. ที่ทำเนียบรัฐบาล นายวิษณุ เครืองาม รองนายกรัฐมนตรี ให้สัมภาษณ์ภายหลังการประชุมคณะรัฐมนตรี (ครม.) ถึงกรณี พล.อ.ประยุทธ์ จันทร์โอชา นายกรัฐมนตรีและรมว.กลาโหม มอบหมายให้ดูข้อกฎหมายเกี่ยวกับระยะเวลาการดำรงตำแหน่งนายกฯว่า ยังไม่มีคำตอบอะไร นายกฯมอบหมายให้ตนไปดูเรื่องนี้แล้ว แต่ตนยังไม่ได้ดู และยังไม่ต้องทำอะไรในเวลานี้ รวมถึงนายกฯยังไม่มีกำหนดให้แจ้งผลการศึกษาเวลาใด ให้เฉยๆไปก่อน และเมื่อตนยังไม่ได้แจ้งผลกับนายกฯ จะมาบอกสื่อได้อย่างไร พร้อมกันนี้นายวิษณุ ได้กล่าวติดตลกว่า หากเมื่อไหร่ถึงเวลาผมจะสะกิดนายกฯว่า ครบแล้วครับไปเถอะ อย่างไรก็ตามประเด็นที่ว่า มานี้ยังทำอะไรไม่ได้เลยที่จะทำให้เกิดความชัดเจนและน่าเชื่อถือ แม้แต่การส่งศาลรัฐธรรมนูญตอนนี้ก็ยังทำไม่ได้ เมื่อถามว่า เรื่องนี้ต้องมีความชัดเจนก่อนเดือนส.ค. ปี 65 ที่จะครบการดำรงตำแหน่ง 8 ปี หากนับตั้งแต่ปี 57 ที่เข้ามาเป็นนายกฯสมัยแรกใช่หรือไม่ถึงจะแจ้งนายกฯ นายวิษณุ กล่าวว่า ไม่รู้ยังไม่เคยคิดอะไรทั้งนั้น และขอยืนยันว่า ตนไม่เคยออกมาระบุว่า การดำรงตำแหน่งของพล.อ.ประยุทธ์ จะนับตั้งแต่เมื่อใด เพราะยังไม่ถึงเวลา และถ้าหากจะยื่นให้ศาลรัฐธรรมนูญตีความก็มีโอกาสยื่นได้ก่อนเดือนส.ค. 65 แต่ไม่ใช่ยื่นตอนนี้ เพราะถ้ายื่นตอนนี้ศาลก็บอกว่า ยื่นไปทำไม และตนไม่อยากจะพูดอะไรมาก เพราะไม่อยากเปิดประเด็นในตอนนี้เนื่องจากไม่มีประโยชน์อะไร หาสาระแก่นสารอะไรไม่ได้ในตอนนี้ เมื่อถามว่า ประเด็นนี้ต้องชัดเจนก่อนการเสนอแคนดิเดตนายกฯในการเลือกตั้งครั้งต่อไปใช่หรือไม่ นายวิษณุ กล่าวว่า ไม่รู้และไม่ได้คิดอะไรทั้งนั้น เมื่อถามว่า กรณีที่นายกฯไปพูดที่นครศรีธรรมราชว่า ให้รอดูผลงานอีก 5 ปี หมายความว่าอย่างไร นายวิษณุ กล่าวว่า พล.อ.ประยุทธ์ ได้อธิบายในที่ประชุมคณะรัฐมนตรีว่า ไม่ได้หมายความว่าจะอยู่อีก 5 ปี กระแสที่ออกมาไปบิดเบือน สิ่งที่ท่านจะสื่อสารคือ นโยบายต่างๆที่ได้ทำไปจะเห็นผลในอีก 5 ปี จะเห็นผล และสิ่งที่ท่านพูดถึงกรอบเวลา 5 ปี นั้นเป็นวงรอบของกรอบแผนปฏิรูป ไม่ได้ให้นับ 5 ปี จากปัจจุบัน - 004,https://www.naewna.com/politic/608385,12_10_2021
'เครื่องบินเล็ก'ตกใส่บ้านคนในสหรัฐฯ เสียชีวิต2รายเพลิงไหม้บ้าน2หลัง,12 ตุลาคม 2564 สำนักข่าวต่างประเทศรายงาน เกิดอุบัติเหตุเครื่องบินเล็กตกใกล้กับโรงเรียนมัธยมแห่งหนึ่งในซานดิเอโก รัฐแคลิฟอร์เนีย ประเทศสหรัฐอเมริกา พบผู้เสียชีวิตอย่างน้อย 2 คน บาดเจ็บ 2 คน บ้านเรือนเสียหายจากเพลิงไหม้อย่างน้อย 2 หลัง เครื่องบินซี-340 ชนิด 2 เครื่องยนต์ ออกจากเขตมอนต์โกเมอรีในซานดิเอโก เพื่อมุ่งหน้าไปยังเมืองยูมา รัฐแอริโซนา แต่เครื่องบินเกิดขัดข้องและพยายามลงจอดบริเวณสนามใกล้กับโรงเรียนมัธยมแห่งหนึ่ง ก่อนตกลงในบริเวณที่พักอาศัย ทั้งนี้ยังไม่แน่ชัดว่ามีผู้โดยสารบนเครื่องกี่คน ขณะที่เจ้าหน้าที่ดับเพลิงสามารถควบคุมเพลิงไว้ได้และนำตัวผู้บาดเจ็บส่งโรงพยาบาล,https://www.naewna.com/inter/608397,12_10_2021
แดงปทุมฯเดือด! ยกพวกบุกพท.ค้านส่ง'กปปส.'ตัวพ่อ ย้ายขั้วลงสมัครส.ส.ในพื้นที่,เสื้อแดงแย้งหนักพันธมิตรร่วมสู้! บุก เพื่อไทย โวยไม่เอา กปปส. กลับใจย้ายขั้ว ชี้ถือเป็นอริ บังอาจมาแตะต้องนายใหญ่ที่เคารพรัก 12 ต.ค.2564 ที่พรรคเพื่อไทย กลุ่มคนรักประชาธิปไตยปทุมธานีกว่า 20 คน เดินทางมายื่นหนังสือพร้อมคลิปการปราศรัยของผู้ที่คาดว่าเป็นผู้สมัคร ส.ส.ปทุมธานี ถึงหัวหน้าพรรคเพื่อไทย เพื่อเรียกร้องให้ทวบทวนการส่งผู้สมัครส.ส.ในพื้นที่ปทุมธานี เขตคูคต มีนายอนุสรณ์ เอี่ยมสะอาด รองหัวหน้าพรรคเพื่อไทย และนายสมคิด เชื้อคง ส.ส.อุบลราชธานี พรรคเพื่อไทย และรองประธานวิปฝ่ายค้าน เป็นผู้รับหนังสือ โดยตัวแทนกลุ่มอ่านหนังสือที่ส่งถึงหัวหน้าพรรคว่า ด้วยทางพรรคเพื่อไทย ได้มีการเปิดรับสมาชิกตลอดจนผู้ที่มีความประสงค์ที่จะเข้ามาเป็นผู้สมัคร ส.ส. ในช่วงเดือนก.ย.-ต.ค. 2564 มีการรับสมัครผู้สมัครท่านหนึ่ง ซึ่งย้ายมาจากพรรคการเมืองหนึ่ง โดยการย้ายพรรคเป็นเรื่องปกติธรรมดาของนักการเมือง แต่นักการเมืองรายนี้มีประวัติเป็นอริกับคนเสื้อแดงในจ.ปทุมธานี เป็นบุคคลที่เป็นแกนนำกปปส.ตัวพ่อของปทุมธานี เคยขึ้นเวทีปราศรัยด่าทออดีตนายกฯของพรรคเพื่อไทยอย่างรุนแรง พรรคจะจัดส่งบุคคลท่านนี้ลงสมัครในนามพรรค เกรงว่าคนในพื้นที่จำนวนมากจะเกิดการต่อต้านและไม่ยอมรับ เพราะมีประวัติที่ขัดแย้งกันมา ถือว่าเป็นภัยต่อประชาชนในพื้นที่ หากพรรคให้เกียรติประชาชนพื้นที่ จ.ปทุมธานี ขอให้พรรคได้ทบทวนเรื่องดังกล่าว ถ้าจะส่งผู้สมัครคนดังกล่าวลงในนามพรรคเพื่อไทย ดึงดันจะไม่เป็นผลดีต่อทุกฝ่าย และจะทำให้เกิดความขัดแย้งในพื้นที่อย่างหนัก ถือว่ากรณีนี้เป็นการทำร้ายหัวใจคนเสื้อแดง จึงขอให้พรรคได้พิจารณาอย่างรอบคอบ เพราะแค่มีการกระแสข่าวจะมาลง ส.ส.ก็เกิดความขัดแย้งแตกความสามัคคี ด่าทอกันในพื้นที่อย่างกว้างขวาง จึงขอให้พรรคเพื่อไทย พิจารณาด้วย นายสมคิด กล่าวว่า ที่ผ่านมามีแต่ข่าวออกไปว่าจะเป็นคนนั้นคนนี้ แต่ยืนยันว่าทางพรรคยังไม่ตัดสินใจว่าจะส่งคนผู้สมัครส.ส.คนใด หากประชาชนคนใดมีความสงสัยสามารถสอบถามกับทางพรรคได้ตลอดเวลา -001,https://www.naewna.com/politic/608306,12_10_2021
‘สุเทพ’ออกคลิปร่วมรำลึกพระมหากรุณาธิคุณ‘ในหลวงรัชกาล9’ เล่านาทีประทับใจ จนถึงวันโศกาอาดูร,สุเทพ ออกคลิปร่วมรำลึกถึงพระมหากรุณาธิคุณ ในหลวงรัชกาล9 เล่านาทีประทับใจถวายรายงาน จนถึงวันที่คนไทยทุกคนโศกาอาดูร เมื่อเวลา 13.40 น.วันที่ 12 ตุลาคม 2564 นายสุเทพ เทือกสุบรรณ ประธานมูลนิธิมวลมหาประชาชนเพื่อการปฏิรูปประเทศไทย (มปท.) เผยแพร่รายการ คุยกับลุง EP 1 ผ่านเฟสบุ๊คส่วนตัว Suthep Thaugsuban (สุเทพ เทือกสุบรรณ) 13 ตุลาคม ร่วมน้อมรำลึกในพระมหากรุณาธิคุณของ ในหลวง ร.9 และพบกับเรื่องราวความประทับใจในการถวายงานของ ลุงสุเทพ โดยสามารถติดตาม รายการคุยกับลุง ในเรื่องอื่นๆได้ทางเฟสบุ๊คดังกล่าวในทุกวันพฤหัสบดี ในรายการดังกล่าวนายสุเทพ ได้กล่าวตอนหนึ่งว่า ผมยังจำเหตุการณ์วันสวรรคตได้ไม่มีวันลืม เมื่อสำนักพระราชวังได้ประกาศว่า พระเจ้าอยู่หัวภูมิพล สวรรคตเมื่อวันที่ 13 ตุลาคม 2559 เวลา 15 นาฬิกา 52 นาที ประชาชนชาวไทยโศกเศร้า อาดูร ร่ำไห้กันทั้งประเทศ ชาวกรุงเทพได้ออกมาส่งเสด็จเนืองแน่นตลอดทั้งสองข้างทาง ที่ขบวนพระบรมศพเคลื่อนผ่าน ตั้งแต่โรงพยาบาลศิริราช จนถึงพระบรมมหาราชวัง และจากวันนั้นเป็นต้นมา ประชาชนชาวไทยจากทั่วทุกสารทิศหลายล้านคนหลั่งไหลมาถวายสักการะพระบรมศพทุกวัน มาจองคิวกันตั้งแต่กลางคืน เข้าแถวกันเรียบร้อย พอตีห้าก็เดินขึ้นไปถวายบังคมพระบรมศพ ต่อเนื่องไปจนถึงห้าทุ่มเที่ยงคืน สื่อมวลชนต่างประเทศเผยแพร่ข่าวทั้งปี คนทั้งโลกจึงได้รับรู้ทั่วกันว่าคนไทยมีความรัก มีความผูกพัน มีความจงรักภักดีต่อพระมหากษัตริย์อย่างแน่นแฟ้น ผมก็ได้เข้าวังร่วมพิธีพระบรมศพรอบเช้าแทบทุกวันในช่วง 100 วันแรก เหมือนคนไทยอื่นๆ ไป เพราะรักและบูชาท่าน เมื่อได้เข้าเรียนมหาวิทยาลัย จึงได้มีโอกาสเฝ้าพระเจ้าอยู่หัวใกล้ชิด นักศึกษามหาวิทยาลัยต่างๆในสมัยก่อนโชคดีมาก ได้มีโอกาสเฝ้ารับเสด็จพระเจ้าอยู่หัว และสมเด็จพระนางเจ้าอย่างใกล้ชิดบ่อยๆ ท่านเสด็จไปทรงดนตรีที่มหาวิทยาลัยต่างๆ เสด็จพระราชทานปริญญาบัตรให้บัณฑิตใหม่ นักศึกษาก็ได้เฝ้ารับเสด็จในมหาวิทยาลัยอย่างใกล้ชิดทุกปี วันที่พระองค์ท่านเสด็จพวกเรานักศึกษาต่างตื่นเต้นกันทั้งมหาวิทยาลัย พระองค์ท่านสนพระทัย เอาใจใส่ในปัญหาเรื่องดิน เรื่องน้ำ เรื่องป่าไม้ เรื่องพืชพรรณธัญญาหาร อันเป็นปัจจัยสำคัญในการทำการเกษตร ท่านศึกษาปัญหาของประชาชนอย่างจริงจัง ทรงเข้าใจปัญหาเหล่านั้นแจ่มแจ้ง สร้างศูนย์ทดลอง เพื่อแก้ไขแล้ว จึงทรงพระราชทานคำแนะนำให้ข้าราชการนำไปปฏิบัติ เพื่อช่วยเหลือประชาชน ทรงคิดค้นวิธีทำเกษตรทฤษฎีใหม่ ทรงแนะนำให้แบ่งพื้นที่การทำการเกษตรเป็นโคก หนองนา ที่ยิ่งใหญ่ที่สุดก็คือ ปรัชญาพระราชทาน เรื่องเศรษฐกิจพอเพียง ได้กลายเป็นวิถีชีวิตที่มีความสุขสมบูรณ์ของ พี่น้องประชาชนชาวไทยทั่วประเทศ และเผยแพร่ไปถึงชาวโลกด้วย สมัยนี้ประชาชนในชนบททำเกษตรทฤษฎีใหม่ ทำโคก หนองนา และชักชวนลูกหลานดำเนินชีวิตตามแนวเศรษฐกิจพอเพียง ตามรอยพระยุคลบาทกันทั่วประเทศ -005,https://www.naewna.com/likesara/608395,12_10_2021
การ์ดอย่าตก! นายกฯขอปชช.-ผู้ประกอบการ เข้มมาตรการเตรียมเปิดประเทศ,เมื่อเวลา 14.00 น.วันที่ 12 ตุลาคม 2564 ที่ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และรมว.กลาโหม มอบหมาย นายธนกร วังบุญคงชนะ โฆษกประจำสำนักนายกรัฐมนตรี ตอบคำถามสื่อมวลชนแทน ถึงแนวทางการเปิดประเทศวันที่ 1 พ.ย.นี้ ว่า นายกฯ ชี้แจงว่ายังพอมีเวลาในการเตรียมการ ช่วงนี้ขอให้ประชาชน ภาคธุรกิจ ผู้ประกอบการ และที่เกี่ยวข้อง การ์ดอย่าตก อย่าฝ่าฝืนมาตรการ ซึ่งอาจจะทำให้สถานการณ์การแพร่ระบาดเกิดขึ้นรุนแรงอีกครั้งหนึ่ง ทั้งนี้ นายธนกร เปิดเผยอีกว่า นายกรัฐมนตรีแสดงความห่วงใยประชาชน โดยเฉพาะการเดินทางไกลในช่วงนี้ ซึ่งมีปริมาณฝนตกหนักทั่วพื้นที่ โดยมีปริมาณฝนตกหนัก สะสมมากกว่า 90 มิลลิเมตร กระจายทั่วประเทศ ทั้งในภาคเหนือ จ.น่าน เพชรบูรณ์ นครสวรรค์ อุทัยธานีภาคตะวันออกเฉียงเหนือ จ.ชัยภูมิ ขอนแก่น เลย หนองคาย บึงกาฬ นครพนม อุดรธานี สกลนคร ภาคตะวันออก จ.ระยอง จันทบุรี ตราด และภาคใต้ จ.ระนอง พังงา ทั้งนี้เดือนตุลาคมนี้ มีวันหยุดราชการหลายวัน ทำให้มีช่วงวันหยุดยาวติดต่อกันหลายวัน อาทิ วันพฤหัสบดีที่21 ตุลาคม 64วันออกพรรษา ซึ่งเป็นหยุดพิเศษเฉพาะภาคกลาง วันศุกร์ที่ 22 ตุลาคม 64 วันหยุดชดเชยวันปิยมหาราช ซึ่งเลื่อนมาจาก วันที่ 25 ตุลาคม 64ทั้งนี้ เป็นไปตามมติคณะรัฐมนตรี เมื่อวันที่ 29 ธันวาคม 2563 ซึ่งจะทำให้มีวันหยุดยาว 4 วันต่อเนี่องในบางพื้นที่ ท่านนายกฯ ได้ฝากเตือนในช่วงวันหยุด ซึ่งบางคนที่วางแผนเดินทางไกล ต้องช่วยกันดูแลป้องกันตนเองตามมาตรการสุขอนามัยส่วนบุคคล เพี่อป้องกันและลดความเสี่ยง ไม่ให้โควิด-19 แพร่ระบาดในช่วงวันหยุด รวมทั้งติดตามพยากรณ์อากาศ ตรวจสอบยานพาหนะเพื่อการสัญจร อย่างปลอดภัยในช่วงปลายฤดูฝนนี้ นายธนกร กล่าว - 006,https://www.naewna.com/politic/608394,12_10_2021
เท้าแชร์ถูกตบดั้งหัก ปะทะ คู่กรณี ลั่น!ชดใช้ 5 หมื่นเรื่องจบ อีกฝ่ายยันไม่จ่าย ย้ำสมควรโดนตบ,"กรณีคลิปเหตุการณ์ผู้หญิงตบกัน โดยเป็นเท้าแชร์ซึ่งมีสถานะเจ้าหนี้ บุกตามทวงหนี้ลูกหนี้ แต่ถูกพี่สาวลูกหนี้ตบจนดั้งหัก มือตบอ้างถูกอีกฝ่ายพูดถึงในทางเสียหาย อีกทั้งเท้าแชร์ยังยกพวกมารุมทวงหนี้น้องสาว ทำให้ความรู้สึกปะทุ ลงมือตบกัน รายการโหนกระแสวันที่ 12 ต.ค. 64หนุ่ม กรรชัย กำเนิดพลอยในฐานะผู้ดำเนินรายการ ผลิตในนามบริษัท ดีคืนดีวัน จำกัด ออกอากาศทุกวันจันทร์-ศุกร์ เวลา 12.35 น. ทางช่อง 3 กดเลข 33 ได้สัมภาษณ์แป้งคนถูกตบ มาพร้อมสายลมแม่แป้ง และเบทกี้เพื่อนที่อยู่ในเหตุการณ์ คู่กรณีคือหมิวและ เหมยพี่สาวหมิว มือตบ มาพร้อมพีชเพื่อนอีกคน เพิ่งไปทำดั้งมากี่วัน? แป้ง:10 วันค่ะ ยังเจ็บๆ อยู่ บวมๆ และเบี้ยว ข้างใต้มันทะลุ ทำมาเท่าไหร่? แป้ง:11,900 ค่ะ คนตบคือเหมยเกิดอะไรขึ้น เหมยไปตบเขาทำไม? เหมย:น้องเขาเอาหนูไปพูดในทางที่เสียหาย พูดว่าเป็นผู้หญิงใจง่าย ไปอยู่บ้านผู้ชายฟรีๆ เราก็โมโหอยู่แล้ว แต่ก็ปล่อย แต่เรื่องไม่หยุดแค่นี้ มันลามถึงคนอื่น เหมือนชาวบ้านค่ะ เขาบอกว่าลูกแกยังไม่ได้แต่งงาน ไปอยู่บ้านผู้ชายได้ยังไง แม่หนูก็เครียด เป็นโรคเบาหวานอยู่แล้วเขาก็แย่เข้าไปอีก หนูก็รู้สึกไม่ดี หนูก็พยายามหลีกเลี่ยง ไม่ยุ่ง หนูก็ทำงาน ไม่อยากมีปัญหา จนสักพักนึง เขายกพวกไปทวงตังค์น้องหนู น้องคนเล็กโทรมาว่าพี่เหมย พี่แป้งยกพวกมาทวงตังค์หมิว หมิวติดตังค์ค่าอะไร? หมิว:ค่าแชร์ค่ะ เป็นวงแชร์ เล่นแชร์กัน จ่ายเป็นงวดๆ เหมือนออมไปในตัว พอถึงเวลามือของเรา ถ้าเราไม่กู้ก่อนก็เสียดอกไปด้วย แป้งเป็นเท้าแชร์ จัดกี่วง? แป้ง:สามวงค่ะ เขาเล่นวงหนึ่งหมื่น จ่าย 800 ต่อละอาทิตย์ ฝั่งเขาเปีย ดอกเท่าไหร่? แป้ง:เขาไม่ได้เปียค่ะ รับตามขั้นบันได ถึงที่เขาได้ก็จะได้รับค่ะหมิวอยู่มือที่เจ็ดค่ะ หมิวรับเงินไปแล้วเท่าไหร่? แป้ง:หักมือตัวเองแล้วเหลือ 8,300 บาทค่ะ ก็โอนให้เขาเลยค่ะ คุณต้องจ่ายรายอาทิตย์ อาทิตย์ละ 800 ปรากฏว่าหมิวไม่จ่าย แต่เอาเงินไปแล้ว ทั้งหมดเท่าไหร่? แป้ง:เขาค้างหนูแค่ 3 งวด เป็นเงิน 2,400 ไม่รวมค่าปรับที่หนูจ่ายให้เขาไป เพราะเขาจ่ายช้า สมมติเขารับมือที่เจ็ด ถ้ามือที่แปดเขาจ่ายช้า หนูก็ต้องปรับให้คนที่รับอีก 500 บาท เรารับหน้าเสื่อแทน เพราะเขาไม่จ่าย ยอมรับมั้ย? หมิว:ยอมรับค่ะ ยอมรับว่าไม่ได้ไปจ่าย เราพูดคุยกับเขาแล้ว เราไมได้หนี เราทักไปคุยกับเขาว่าเราไม่ได้มี เราตกงาน เราคุยแล้วว่าขอผ่อน ถ้ามีจะโอนเงินให้ แต่เขาไม่ยอม เขาขอยอด แล้วโพสต์ประจานหนูเลย โพสต์ทวงยอด แป้ง:หนูทักไปหาเขาตั้งแต่วันที่ 5 แต่ไม่รับข้อความ แล้วมีเบอร์โทรออกสามารถเช็กได้ เขาตั้งปฏิเสธสายหนูไว้ ทักไปแต่ไม่อ่าน? หมิว:หนูอ่านค่ะ แป้ง:ทุกวันนี้มันก็ขึ้นว่าไม่ได้อ่าน หมิว:เฟซหนูยกเลิกเป็นเพื่อนเขา ก่อนหน้ามีปัญหาเรื่องเงิน หนูหักเขาไปตั้งนานแล้ว เลิกคบกัน? แม่แป้ง:ยกเลิกเพราะโกงหนี้เขาไง ก็เลยเลิกคบกันไง เหมย:แม่ไม่รู้อะไร ก็อย่าเพิ่งพูดค่ะ แม่แป้ง:ก็เรื่องจริงนี่ก่อนเรื่องตบอีกนะตบกันถึงขนาดนี้ หมิว:ถ้าไม่ทวงหนูก็ไม่ทำ แม่แป้ง:ถ้าทำบ้างจะเจ็บมั้ย เหมย:ถ้าไม่เอาหนูไปพูดในเรื่องเสียหายก็ไม่ทำ แม่:มันพอกันแหละ เหมย:แม่ไม่ได้รู้จักหนูเลย คุณเองหักกัน เลยไม่ได้ไปดูในไลน์ แต่ยอมรับว่าสองพันกว่าไม่จ่ายจริง? หมิว:ไช่ค่ะ ไม่มี ไม่หนี ไม่จ่าย? หมิว:ไม่ได้ไม่จ่าย หนูบอกเขาแล้วว่าถ้าได้งานจะโอนให้เขา แป้ง:เขาไม่อ่านเลย เขาไปพูดว่าเขาอ่าน เขาตอบ รับหนูตลอด หมิว:ไม่ได้พูดนะคะ ว่ารับสายตลอด แป้ง:ไปออกข่าวเธอก็บอกว่าติดต่อฉันตลอด หมิว:ฉันยอมรับว่าคุยกับคุณ แต่ ณ ที่นั้นตั้งแต่คุณส่งมาเราเลยไม่อ่าน ลองย้อนไปดู มันยังไม่ครบ 1 เดือน แป้ง:1 เดือนค่ะ ตั้งแต่วันที่ 5 หมิว:ก็แล้วแต่คุณ คุณไปพูดจาไม่ดีกับเขาหรือเปล่า ไปพูดมั้ยว่าเขาไปอยู่กับผู้ชาย ทำให้ครอบครัวเขาเดือดร้อน? แป้ง:หนูไม่เคยพูด หนูไม่เคยเป็นเพื่อนเฟซกับพี่เขาเลย พี่เขาบอกว่าหนูทักไปทะเลาะกันในแชตกลุ่ม พี่เขาพูดว่าหนูเข้าไปแชตกลุ่ม ไปทะเลาะ มีปากเสียงกัน และตามมาตบหนู หนูไม่เคย เพราะไม่เคยเป็นเพื่อนเขาในเฟซ ไม่เคยทักไป สามารถกู้ได้ ให้ดูโทรศัพท์ได้เลย ให้กู้โทรศัพท์มาได้เลย ได้ยินจากไหนว่าเขาด่า? พีช:น้องค่ะ แล้วก็อีกคนนึง พีชเป็นพยานว่าเขาด่า หนูก็สนิทกับแป้ง แล้วแป้งเล่าให้ฟัง แล้วเล่าให้เพื่อนอีกคนฟังด้วย เป็นปากต่อปาก? แป้ง:หนูไม่เคยพูดค่ะพี ถ้าหนูพูดทำไมพี่เขาไม่ถามหนูบ้างเลย เหมย:เขาเคยมาอยู่มากินบ้านหนู นอนบ้านหนู แป้ง:ไม่เคยนอนค่ะ แต่ไปเที่ยวหา ไม่เคยนอน เป็นเพื่อนใคร? แป้ง:หมิวค่ะ มีรูปคู่กันด้วย? แป้ง:รูปประมาณปีกว่า เหมย: แต่เรารู้จักกัน ถูกมั้ยคะ แป้ง:ใช่ค่ะรู้จักกัน แต่ไม่ได้สนิทชิดเชื้อกัน ไปกินไปเที่ยวกับเขา 3 รอบ สรุปประเด็นที่ไปตบเขาไม่คิดถามเขาก่อน? เหมย:ไม่ค่ะหนูพอรู้นิสัยเขามา ช่วงนึงที่น้องคนนี้มีเรื่องหนูก็อยู่ด้วย หนูเลยรู้ว่านิสัยเขาเป็นแบบไหน จะบอกว่าแป้งเป็นบ่างช่างยุ? เหมย:ใช่ค่ะ ประมาณนั้น เรารู้ลักษณะนิสัยเขา คนในพื้นที่ ทุกคนรู้นิสัยเขาหมด ทำไมมีคลิปฉาวโฉ่ไปตบกัน? เหมย: ก่อนไปตีน้องเขาหนูไปงานหมั้น ใต้สะพานตอนนั้นบ้านหนูน้ำท่วม ต้องขนของไปอยู่ใต้สะพาน ตอนช่วงแรกหนูไม่รู้เรื่องอยู่แล้วเพราะไม่อยู่ในเหตุการณ์ ขนของหนีน้ำท่วมไปนั่งใต้สะพาน? เหมย:ค่ะ น้องคนเล็กโทรมาว่าแป้งยกพวกมาทวงเงินพี่หมิว เหมือนมีเรื่อง มากันสามคน เราก็อ้าว ทำไม ทำอย่างนั้น ก็ให้เปิดสายให้ฟังหน่อย ตอนแรกคุยสายกับเพื่อนก่อน คนที่ถ่ายคลิปไม่ได้มาวันนี้ หนูก็ถามทำไมมากันแบบนี้ คุยกับเขาปกติ เรื่องเงินไม่ยุ่ง ไม่เกี่ยว ไปเคลียร์กันเอาเอง ใช้ให้แทนได้แต่อยากให้น้องมีความรับผิดชอบเองแล้วก็พูดว่าอีแป้ง มึงเอาเรื่องกูไปพูดทำไม กูทำอะไรให้มึง เรื่องมึงกู้ยังไม่ยุ่งเลย มีปากเสียงกัน แล้วเขาก็บอกว่าก็มาดิ หนูก็เลยไป ตบเขาจริงๆ? เหมย:หนูยอมรับว่าตบ หนูบอกว่ากูไม่ได้มายด์เรื่องเงิน คนอื่นไม่เกี่ยวอย่ายุ่ง แล้วก็ไปตบกับเขา แม่แป้ง:อยากถามว่าทำไมต้องมาตบตอนทวงเงินทำไมไม่ตอบก่อนหน้านั้น ทำไมถึงมารุนแรงตอนนี้ หมิว :ลูกคุณแม่มากวนหนูตลอดเวลา แม่แป้ง:ไม่จริงสักหน่อย มันไม่ควรตบกันหรอก เพราะอายุต่างกัน ใช่มั้ย เหมย:แม่ไม่ได้อยู่ในเหตุการณ์ หนูก็สอนน้องเสมอว่าเวลาคบเพื่อนให้ดู แม่แป้ง:ทั้งสองคนก็มากินข้าวที่บ้านเหมือนกัน รักเหมือนลูกเหมือนกัน แม่เขาถามมีเหตุผลนะ ถ้าคุณไม่พอใจฝั่งแป้ง ทำไมไม่ตบก่อนหน้านี้ ทำไมมาตบตอนเขาทวงเงิน? เหมย:พูดตรงๆ ณ ตอนนั้นที่คิด หนูอายุมากกว่า มีหน้าที่การงานที่ต้องทำ หนูไม่ได้อยากมีปัญหากับใคร ไม่อยากเสียเวลากับเรื่องนี้ ก็พยายามเลี่ยง จนเขาเอาเพื่อนเอาใครไม่รู้มาทวง หนูก็บอกแล้วว่าไปทวงกันเอง อย่ามายุ่งกับพ่อแม่กู แล้วเรื่องแชตกลุ่ม มีคนนึงเขาต้องโอนค่าแชร์ให้ ผู้หญิงคนนี้เขาก็บอกว่าต้องรอตังค์ที่แป้ง ที่ยังไม่โอนสักที ไม่ตรงเวลา เพื่อนหนูก็ตั้งกลุ่มขึ้นมาถามว่าแป้งจะโอนตังค์ค่าแชร์ให้ผู้หญิงคนนี้ตอนไหนน้องเขาก็ถามว่าเกี่ยวอะไรกับแก คุยกันไปคุยกันมา หนูก็เลยพูดกับเขาไปว่า กูถามมึงดีๆ ก็ตอบกูดีๆ อันนี้พูดจริงแล้วก็จบไป จนมาวันที่มีเรื่อง ผิดมั้ย ที่ไปตบเขา? เหมย :หนูผิดที่ไปตบเขาก่อน หนูยอมรับ ตอนนั้นหนูไม่ใช้สติ หนูใช้อารมณ์ เขาสมควรโดนมั้ย ตรงๆ จากใจ? เหมย:หนูว่าต้องโดน (หัวเราะ) แม่แป้ง:ขอพูดสักหน่อย ถ้าพูดอย่างนี้ หมิวก็ต้องโดน มันเป็นการโกง เหมย:ลูกคุณแม่ก็ติดตังค์เพื่อนหนู แม่แป้ง:อันนั้นไม่เกี่ยว อันนี้มันโกง แป้ง:เอาทีละเรื่องนะคะ เดี๋ยวจะให้ดูทุกอย่างค่ะ จริงๆ มันคุยกันได้นะ? แม่แป้ง:คุยได้ถ้าเปิดใจคุย และต้องรู้ด้วยว่าคนนี้ไม่ตอแหล เหมย:หนูก็ชอบเหมือนกันค่ะ ไม่ตอแหลค่ะ แม่แป้ง:ใครตอแหลกันแน่ ต้องดูตรงนี้ แป้งเป็นเท้าแชร์ สนิทกับหมิวมาก่อน ไปกินไปเที่ยวกัน วันนึงหมิวได้แชร์แบบขั้นบันได จ่ายอาทิตย์ละ 800 แต่ติดโควิด ไม่มีตังค์ ไม่ได้จ่ายรวม 2,400 แป้งเป็นเท้าแชร์เขาเดือดร้อน พยายามตามทวงหมิว แต่หมิวไม่ชำระให้ ประกอบกับเหมย พี่สาวหมิวได้ยินว่าแป้งพูดจาไม่ดีไปพูดกับพีชหรือคนอื่นฟัง ว่าเหมยไปนอนกับผู้ชาย ไปอยู่บ้านผู้ชาย พ่อแม่ก็อาย ใครไปใครมาก็มองว่าลูกสาวหนีตามผู้ชาย ไม่ได้แต่งงานก็ไปอยู่กับผู้ชายแล้วต่างๆ นานา นี่คือประเด็น หลังจากนั้นแป้งตามหาหมิว ที่นั่งหนีน้ำอยู่ ฝั่งเหมย พี่สาวเหมยได้ยินว่าแป้งไปทวงเงินหมิว ความเป็นพี่สาว และเจ็บใจอยู่แล้วว่าแป้งไปด่าลับหลังก็บุกไปตบ ประเด็นคือดั้งเขาหัก? เหมย:หนูก็เคยทำดั้ง หนึ่งถ้าคนจมูกหักจริง จมูกร้าว หมอต้องให้นอนดูอาการ 1-2 คืน แต่ถ้าไม่ดูอาการต้องถอดซิลิโคน จะบอกว่าเขาโกหก? เหมย:วันไกล่เกลี่ยจะขอดูหลักฐานการเอกซเรย์อีกที คุณจะบอกว่าเขาออเซาะ? เหมย:ไม่ค่ะ ทำจมูก 10 กว่าวันต้องบวมอยู่แล้ว ตอนไม่ได้ตบเขาสภาพนี้อยู่แล้ว จะบอกว่าที่จมูกเป็นแบบนี้ไม่เกี่ยวกับเขา เป็นเองเพราะเขาไปทำจมูก? เหมย:ค่ะ แต่เขาไปทำมา 10 กว่าวันก็อาจบิดเบี้ยวหรือเคลื่อนได้เพราะซิลิโคนไม่เข้าที่อยู่แล้ว แป้ง:มีใบรับรองแพทย์ค่ะ การวินิจฉัย ดั้งจมูกหัก? เหมย:หนูถึงบอกว่าหนูขอดูเอกซเรย์ แป้ง:อยู่ที่ตร.เลยค่ะ ตอนแรกหนูไปสแกนที่รพ.เล็ก เขาบอกกระดูกแตก เขาส่งตัวไปรพ.พระนารายณ์ ตอนนี้ได้แล้ว อยู่กับตร. ที่เป็นใบเอกซเรย์ ฝั่งโน้นเป็นเพื่อน ไปด้วยกัน? เบทกี้:ตามคลิปเลยค่ะ แต่ที่เขาบอกไปล้อมจะไปตบเขา เราไม่ได้ไป เรามีเด็กเล็กไปด้วย ยืนมีปากเสียงเหมือนเพื่อนทะเลาะกันค่ะ ฝั่งนี้กระโดดตบเลย? เบทกี้:ไม่เชิงค่ะ เราฟังไม่ได้ศัพท์ว่าเรื่องอะไร เขาโมโหมาเรื่องอะไร เราพาเด็กไปกินไอติมแล้วแวะ เพราะมีคนบอกให้ลองไปคุยดู เพื่อนมึงมาแล้วนะ คนบอกถ้าจ่าย 2,400 เรื่องก็จบไปแล้ว? หมิว:ใช่ค่ะ หนูยอมรับว่าผิดที่ไม่ได้ให้เขา แต่ตอนนี้โควิด หนูก็ย้ายไปต่างจังหวัด ตอนคุยตอนแรก เราคุยแล้ว เราจะไปทำงาน และเอาตังค์ให้ พอคุยแล้ว เขาบอกโอเค รอยอด เราคิดว่าน่าจะเห็นใจเรา เราบอกเขาแล้วว่าถ้าเรามีเราจะโอนให้ เราไม่ได้พูดว่าเราไม่จ่าย แต่เขาก็บอกรอยอดๆ เราก็เลยรู้สึกว่ามีตังค์เดี๋ยวจะโอนไป หนูก็โกรธเรื่องที่ประจานหนู ประจานไม่ว่าเรื่องส่วนตัวอีกเยอะ แป้ง:ไม่เคยโพสต์ประจานเลย กลายเป็นเหมยโกรธแค้นส่วนตัว? เหมย:โกรธแค้นส่วนตัวค่ะ ยอมรับ ไม่เกี่ยวเรื่องเงินเลยก่อนหนูมาถึงเขาโทรตามพี่สาวมาอีกคน แป้ง:(หัวเราะ) ยกพวกมา หนูกับน้องและเด็ก 6 ขวบ และพลอยมาทีหลัง แม่จะว่าไง? แม่แป้ง:เรื่องเงินก็คุยกัน แต่เรื่องการทำร้ายลูกไม่ยอม ต้องการให้ชดใช้ลูก เท่าไหร่ก็เท่านั้น ต้องการเท่าไหร่? แป้ง:หนูแค่ต้องการให้ทำดั้งให้หนูใหม่ และค่าเสียเวลา ที่หนูต้องใช้ต้องกิน หนูไปหาหมอ ไม่ได้มีรถตัวเองนะก็จ้างคนอื่นพาไปหาหมอ ต้องการค่าทำดั้งใหม่ ค่าเสียเวลา ต้องการเท่าไหร่? แป้ง:5 หมื่นค่ะ จบ แม่แป้ง:ตั้งแต่มีเรื่อง แม่ไม่ได้ทำงานมา 10 วันแล้ว เหมย:แม่หนูก็เครียดด้วยค่ะ แม่แป้ง:ก็แม่ยุให้จบก็สมควรแล้ว จิตใจทำด้วยอะไร แป้ง:ในคลิปบอกว่าตบเหมยๆ แม่เป็นคนบอกให้ตบ? เหมย:แม่ไม่ได้พูดให้ตบเลยค่ะ แม่ไม่ได้อยู่ในเหตุการณ์นะคะพูดตรงๆ แม่เขาไม่ได้เกี่ยวข้อง ไม่ได้อยากให้มาร่วมด้วย แม่แป้ง:ไม่ร่วมได้ไงลูกทั้งคน ห้าหมื่นจบมั้ย? แม่แป้ง:จบค่ะ จ่ายก็คือจบ จ่ายมั้ย? เหมย:ไม่จ่ายค่ะ แม่แป้ง:ไม่จ่ายก็ต้องฟ้องศาลก็สู้กันต่อไป เหมย: ในข่าวเขาบอกทำจมูกมาหมื่นห้า เมื่อกี้น้องบอกทำหมื่นหน่อยๆ แป้ง:หนูทำ 11,900 แล้วให้ค่าน้ำมันคนพาไป เหมย:แต่โปรที่น้องทำ น้องจองไป โปรวันที่ 9 เดือน 9 ราคา 3,999 บาท แป้ง:มันแค่โปรค่ะ แต่ทำจริงๆ 11,900 อันนี้แค่โปรค่ะ เหมย:มันเป็นโปรคู่ ทีแรกน้องจะไปทำคู่กัน แป้ง:ไม่จริงค่ะอันนี้ไม่ใช่แล้ว เขาทำมาหมื่นกว่าบาท เขาขอห้าหมื่นค่าเจ็บค่ารักษาตัว ได้มั้ย? เหมย:เขาเสียเวลา หนูก็เสียเวลา แต่เราไปตบเขาไง แล้วจะชดเชยยังไง? เหมย:ก็ไปคุยกันอีกทีที่สถานีตำรวจอีกทีค่ะว่ายังไง จะโดนหนักนะ? เหมย:เดี๋ยวไปลองคุยกันที่สถานีตร. หนูมีหลักฐานอีกที่ไม่สามารถเปิดได้ ไม่ได้มีแค่ที่ให้พี่หนุ่มดู ฝั่งเหมยต้องแยกเป็นเรื่องๆ มุมเราไปทำร้ายเขาอีกเรื่องนึง ถ้าคุณจะไปฟ้องเขาหมิ่นประมาทอีกเรื่องนึง ทุกอย่างแยกเป็นคดี แต่ถ้าหมิวและเหมยเอามารวมกัน เรื่องไม่จบ มุมฝั่งนี้เขาขอแค่ 5 หมื่นแล้วจบ ผ่อนได้มั้ย? แป้ง:ไม่ได้ หนูผ่อนกับทางคลินิกได้มั้ยล่ะ ค่าเสียเวลาหนู หนูผ่อนได้มั้ยล่ะ เหมย: มันเหมือนเห็นแก่เงินเกินไปมั้ย แป้ง:พี่ว่าพี่เสียหายที่หนูเอาพี่ไปว่า พี่ว่าหนูไม่เสียหายเหรอ พี่ตบหนูกลางที่สาธารณะ จะตบกันอีกมั้ย? แป้ง:ไม่ตบค่ะ แม่แป้ง:แม่มีสติ แม่เลี้ยงลูกมาทำไมจะไม่มีสติ ไม่มีการตบ เหมย:ระห่างลูกคุณแม่ไม่ได้อยู่กับคุณแม่ คุณแม่รู้มั้ยลูกคุณแม่ทำอะไรบ้าง อย่างแม่หนูเลี้ยงได้แต่ตัว นิสัยใจคอเลี้ยงไม่ได้อยู่แล้ว คนอื่นเขาก็เสียหาย คนอื่นเขาก็ไม่อยากเสียเวลา แม่แป้ง:แต่ลงไม้ลงมือกับเขา เขาไม่คุย ขอ 5 หมื่น ไม่งั้นไม่จบ? เหมย:ตอนนี้มันกำลังไกล่เกลี่ยอยู่ แต่หนูยังไม่ได้คุยกับตร.เลย ถ้าตร.บอกจ่าย 5 หมื่น? เหมย หนูไม่มีค่ะ พูดตรงๆ หนูคนหาเช้ากินค่ำเหมือนกัน หนูไม่ได้รวยขนาดนั้น แป้ง:แล้วทำไมมาตบหนูล่ะ เหมย:ก็น้องเอาพี่ไปพูดเสียหาย แป้ง แค่ปากคน ถ้าหนูไม่ได้พูดล่ะ เหมย:พี่มีพยานค่ะ แป้ง:ไปเอาหลักฐานมา หนูไม่เคยพูด วันนั้นแป้งสู้เขาไม่ได้? แป้ง:ไม่ได้เลยค่ะ เหมย:คุณยั่วยุอารมณ์ให้เรามา มีปากเสียงก่อนเรามา มีอารมณ์โมโหกัน ถ้าไม่ได้ใหญ่โตตามพีชบอกจะทำยังไง? เหมย:เขาบอกอีพีชใช่มั้ยที่พูด วันนั้นเขาจะไปตบกับพีช แป้ง:ไม่ได้จะไปตบใครเลยพี่ เหมย:หนูเคยได้ยินมา เพราะเพื่อนเขาโทรหาหนู คนเรามีความโมโหยั่วยุอารมณ์เราก็ไป ถ้าแป้งไม่พูดจริง แล้วพีชจะบอกได้ไง แป้ง:ถ้าพูดจริง พีชเอาหลักฐานมา เขาเคยพูดว่าอะไร? พีช:ไปเที่ยวก็ไม่เคยออก หนูไม่ได้ไปด้วยกันกับเขา เรื่องผู้ชายก็พูดว่าไปอยู่กับแฟนแล้วเหรอ ยังไม่ได้แต่งเลย ทำนองผู้หญิงใจง่าย เหมย:เขาพูดว่าไม่แต่งสักที เจ็บตรงที่เขาว่าเป็นผู้หญิงใจง่าย เจ็บใจไม่เท่าไหร่ ชาวบ้านก็เอาไปพูดอีก แม่แป้ง:มันเจ็บเท่าไปตีเขามั้ย ถ้าพลาดไปบาดเจ็บถึงสาหัสหรือพิการ เอาอะไรมาแลกได้ เหมย:ตบกันมือเปล่าค่ะ แม่แป้ง:หัวกระแทกฝารถเนี่ยนะ ดูได้เลยแม่รับไม่ได้ ถ้าพลาดไปล่ะ การไปเสยดั้งเขายังไม่อันตรายเท่าไปทุบเขาที่ท้ายทอย เขาตายได้นะ? เหมย:ตอนแรกลูกแม่ก็สู้กับหนูค่ะ เพื่อนเขาก่อนถ่ายคลิปก็พูดว่าอย่าสู้ แป้ง:ไม่จริงค่ะ โทรหาได้เลย เบทกี้:เขาบอกไม่ให้สู้กลับ เหมย:ก็จริงมั้ยคะ พูดก่อนยกคลิปถ่าย แม่แป้ง:เขาไปกันกี่คน คำว่าอย่าสู้บอกใคร? เบทกี้:บอกฝั่งนี้อย่าสู้เพราะหลานอยู่กับเขา เหมย:เขาบอกว่าอย่าสู้เดี๋ยวเราจะเป็นคนผิด เบทกี้:ตอนแรกเราตั้งใจไปเอาตังค์กับเขาเฉยๆ ก็ถามว่าเขามีรายละเอียดอะไรกับพี่แป้ง เพราะทางนี้เขาอารมณ์ร้อน แล้วทางนี้ก็โวยวายพี่เข้าใจอารมณ์คนโกรธเพื่อนใช่มั้ยคะ เขาเสียงดัง ทะเลาะกันจริง แต่ไม่มีตบตีกัน จนพ่อแม่เขามาเราถึงได้คุย พ่อเขาตกลงจะจ่ายให้ เราก็โอเค แลกเอกสาร เลขที่บัญชีกัน แต่เขาโทรตามพี่เขา เราไม่รู้ว่าเขาจะมาตี ตอนนี้คุณถูกแจ้งข้อกล่าวหา เขาต้องการเรียกร้องค่าทำจมูก ค่าเยียวยา 5 หมื่น ถ้าจ่ายให้เขา ก็ไปบรรเทากันได้บ้างว่ามีการรอมชอมกันแล้ว มีการชดใช้กันแล้ว แต่ถ้าไปขึ้นศาล ไม่มีการบรรเทาแล้วบอกว่าเขาสมควรโดนตบจะหนักกว่านั้น? เหมย:ถ้าไม่ถึง 5 หมื่น พอคุยกันได้ คุณเสียเวลาหนูก็เสียเวลา คุณทำจมูกก็แค่หมื่นกว่า น้องพูดเองว่าจะเอาคลิปไปโพสต์เหมือนกันให้พี่อับอาย น้องทำเสร็จยังชวนคนอื่นไปดวลเบียร์อยู่เลย แป้ง:ดวลเบียร์ที่ไหนคะพี่ โอ้โหเอาเขามายืนยันได้เลย ใครล่ะ บอกชื่อมาเลย พีชกลัวถูกคนอื่นว่านกสองหัวมั้ย? พีช:หนูไม่ใช่นกสองหัวค่ะ แต่ก่อนก็อยู่กับเขา ตอนแรกไม่ได้พูดด้วยซ้ำ เหมือนไปยุให้เขาตีกัน? พีช:หนูไม่ได้ยุค่ะ ตอนแรกประชุมสายกัน เขาบอกเคยมีเรื่องนี้ หนูก็บอกว่าเออ จริง พี่แป้งก็เคยพูดแบบนี้กับหนูเหมือนกัน ถ้าวันนึงเขากลับมาดีกัน หนูต้องเห่านะ? แป้ง:ไม่มีวันนั้นค่ะ ไม่ดี เหมย:วันตบเสร็จให้ไปแล้ว 400 แป้ง:เพื่อนบอกให้หนูยกมือไหว้พี่เหมย ทำไมหนูต้องยกมือไหว้ขอโทษ ในเมื่อถูกตบ คุยกันไม่ได้แล้ว แตกหักเลย? แป้ง:ใช่ค่ะ ทางนี้ต่อรองได้มั้ย? แป้ง:ไม่ค่ะ ใครจะว่าหนูหน้าเงิน แต่หนูโดนมาเยอะจริงๆ เขาจบแค่ 5 หมื่น? เหมย:หนูก็พูดอย่างเดียวไปต่อรองกันที่สถานีตำรวจ แต่ถ้าเอา 5 หมื่นหนูไม่ได้มีเงินเยอะขนาดนั้น ตอนนี้ทำอะไร? หมิว:ตอนนี้ได้ทำงานร้านเสริมสวย ยังไม่ได้เงินเป็นรายเดือน แป้ง:หนูขูดเนื้อไก่ค่ะ เหมย:ปล่อยเงินกู้ด้วยไม่ใช่เหรอ แป้ง:ถ้าเขาเข้าประเด็นว่าหนูปล่อยเงินกู้ ถ้ามีสิบล้านจะปล่อยให้ทั่วเลย",https://www.naewna.com/local/608393,12_10_2021
ด่วน! ตึกถล่มย่านถนนประชาชื่น ห่างจากม.ธุรกิจฯ 200 เมตร ส่งผลรถติดขัด,วันที่ 12 ตุลาคม 2564เมื่อเวลา 15.46 น. เกิดเหตุ ตึกถล่ม บริเวณถนนประชาชื่น ขาออก ก่อนถึงมหาวิทยาลัยธุรกิจบัณฑิตย์ ประมาณ 200 เมตร ร โดยเจ้าหน้าที่ได้ลงพื้นที่และกำลังดำเนินการแก้ไข ทั้งนี้ ส่งผลให้ถนนเส้นทางกล่าว การจราจรติดขัด ขอบคุณข้อมูล :JS100 Radio,https://www.naewna.com/local/608400,12_10_2021
'บิ๊กตู่'เผยไม่เคยได้ยินข่าว พปชร.เสนอชื่อคนอื่นชิงเก้าอี้นายกฯด้วย,บิ๊กตู่เผยไม่เคยได้ยินข่าว พปชร.เสนอชื่อคนอื่นชิงเก้าอี้นายกฯด้วย บอกสื่อวิเคราะห์ไปเอง ยันยังไม่มีแนวโน้มยุบสภา-เลือกตั้ง เมื่อวันที่ 12 ตุลาคม 2564 ที่ทำเนียบรัฐบาล นายธนกร วังบุญคงชนะ โฆษกประจำสำนักนายกรัฐมนตรี ตอบคำถามสื่อมวลชนตามที่ได้รับมอบหมายจาก พล.อ.ประยุทธ์ จันทร์โอชา นายกรัฐมนตรี และรมว.กลาโหม ถึงความพร้อมเป็นนายกรัฐมนตรีอีกสมัยหรือไม่ และมีความเห็นอย่างไรกรณีมีกระแสข่าวการเสนอชื่อบุคคลอื่นในนามพรรคพลังประชารัฐ (พปชร.) เป็นว่าที่แคนดิเดตนายกรัฐมนตรีแข่ง ว่า เรื่องนี้ พล.อ.ประยุทธ์ ชี้แจงว่าไม่เคยได้ยินกระแสข่าวดังกล่าวที่สื่อมวลชนสอบถาม ส่วนใหญ่เป็นเรื่องที่สื่อมวลชนได้กล่าวกันไปเองในเชิงวิเคราะห์ ในเรื่องดังกล่าวนายกรัฐมนตรี และหัวหน้าพรรคพลังประชารัฐ อย่าง พล.อ.ประวิตร วงษ์สุวรรณ รองนายกรัฐมนตรี ก็ได้ชี้แจงไปแล้ว ก็ถือว่าจบแล้ว ขณะนี้ยืนยันว่า ยังไม่มีแนวโน้มการยุบสภาหรือเลือกตั้งอะไรทั้งนั้น มีเพียงการเลือกตั้งองค์การบริหารส่วนตำบล (อบต.) จึงขอให้หยุดเสนอข่าวที่ก่อให้เกิดความสับสนได้แล้ว - 006,https://www.naewna.com/politic/608399,12_10_2021
ลุคนี้เต็มสิบ! 'แอน ทองประสม'ในลุคสายเดี่ยวนั่งจัดดอกไม้แบบสวยๆ,12 ต.ค.64 เรียกได้ว่าอยู่ในวงการบันเทิงมาเป็นระยะเวลานานสำหรับแอน ทองประสมหรือเจ้าของฉายาเจ้าหญิงแห่งวงการบันเทิง ล่าสุดก็ขออวดภาพแอบแซ่บเบาๆที่หวานใจนักธุรกิจเอ ทินพันธ์ ตันตินิรันดร์ เป็นคนแชะภาพให้โดยภาพถ่ายที่ว่านี้ได้เผยให้เห็นโมเมนต์หวานๆ ในวันหยุดพักผ่อนของนางเอกสาวที่กำลังนั่งจัดดอกไม้อย่างสบายอกสบายใจอยู่เพียงลำพัง ก่อนจะหันมาส่งยิ้มให้ตากล้อง ทำเอาหลายคนต่างใจละลายไปตามๆ กัน,https://www.naewna.com/entertain/608402,12_10_2021
'คิมจองอึน'ด่า'สหรัฐ'ชุดใหญ่ ตัวสร้างความไร้เสถียรภาพคาบสมุทรเกาหลี,12 ตุลาคม 2564 สำนักข่าวต่างประเทศรายงาน คิมจองอึน ผู้นำสูงสุดของเกาหลีเหนือ เยี่ยมชมงานนิทรรศการด้านกลาโหมเพื่อการป้องกันตนเอง พร้อมกล่าวต่อว่าสหรัฐฯและเกาหลีใต้อย่างหนัก โดยคิมกล่าวว่า สหรัฐยังคงส่งสัญญาณออกมาอย่างต่อเนื่อง ว่าไม่ได้คุกคามข่มขู่เกาหลีเหนือ แต่การกระทำของรัฐบาลวอชิงตันยังคงตรงกันข้ามและเต็มไปด้วยเจตนาซ่อนเร้น เนื่องจากยังคงเป็นฝ่ายสร้างบรรยากาศตึงเครียดในภูมิภาคด้วยการประเมินสถานการณ์ที่คลาดเคลื่อน และการกระทำที่บิดเบี้ยวจนถึงปัจจุบันชัดเจนแล้วว่าสหรัฐคือ แหล่งกำเนิดความไร้เสถียรภาพบนคาบสมุทรเกาหลี ด้วยเหตุนี้จึงยิ่งมีความจำเป็นอย่างยิ่งที่เกาหลีเหนือต้องยกระดับศักยภาพทางทหารของตัวเองให้สูงถึงขีดสุดจนไม่มีผู้ใดอาจหาญท้าทาย และกล่าวถึงเกาหลีใต้ว่า เสแสร้งและย้อนแย้ง หลังรัฐบาลโซลวิจารณ์ความคืบหน้าด้านอาวุธและโครงการนิวเคลียร์ของเกาหลีเหนือ แต่เกาหลีใต้กลับกำลังทำในสิ่งเดียวกัน ยังรวมถึงการใช้งบประมาณมหาศาล ซื้อเครื่องบินขับไล่รุ่นล่าสุดของสหรัฐ อย่างไรก็ตาม คิมย้ำว่าเกาหลีใต้ไม่เคยเป็นเป้าหมายทางทหารของรัฐบาลเปียงยาง เนื่องจากไม่ต้องการให้ประวัติศาสตร์แบบสงครามเกาหลีเกิดขึ้นซ้ำรอย,https://www.naewna.com/inter/608398,12_10_2021
เด้งรับเปิดประเทศ!เช็คเลย‘บขส.’เปิดเดินรถ‘อีสาน-ตอ.’เพิ่มเป็น 22 เส้นทาง เริ่ม 15 ต.ค.นี้,"เด้งรับเปิดประเทศ!เช็คเลยบขส.เปิดเดินรถอีสาน-ตอ.เพิ่มเป็น 22 เส้นทาง เริ่ม 15 ต.ค.นี้ 12 ตุลาคม 2564 นายสัญลักข์ ปัญวัฒนลิขิต กรรมการผู้จัดการใหญ่ บริษัท ขนส่ง จำกัด (บขส.) กล่าวว่า จากการที่รัฐบาลมีนโยบายเดินหน้าเตรียมเปิดประเทศรับการท่องเที่ยว ในวันที่ 1 พฤศจิกายน นี้ อีกทั้งประชาชนเริ่มมีความมั่นใจและกลับมาเดินทางด้วยรถโดยสารสาธารณะเพิ่มขึ้น ภายหลังจากที่รัฐบาลมีมาตรการผ่อนคลายออกมาอย่างต่อเนื่อง ดังนั้นเพื่ออำนวยความสะดวกให้แก่ผู้ใช้บริการ บขส. จึงได้เพิ่มเส้นทางการเดินรถและเที่ยววิ่ง ในเส้นทางภาคตะวันออกเฉียงเหนือ และภาคตะวันออก จากเดิมให้บริการ 10 เส้นทาง เป็น 22 เส้นทาง เริ่มให้บริการตั้งแต่วันที่ 15 ตุลาคม 2564 เป็นต้นไป อาทิ เส้นทางกรุงเทพฯ – บุณฑริก กรุงเทพฯ – หนองบัวลำภู กรุงเทพฯ – หนองบัวลำภู – นาวัง กรุงเทพฯ – นครพนม กรุงเทพฯ – สกลนคร – นาแก กรุงเทพฯ – เลย – เชียงคาน กรุงเทพฯ – สุรินทร์ กรุงเทพฯ – บุรีรัมย์ กรุงเทพฯ - กระนวน – บ้านแพง กรุงเทพฯ – กุดชุม – ธาตุพนม กรุงเทพฯ – เดชอุดม –อุบลราชธานี กรุงเทพฯ – มุกดาหาร กรุงเทพฯ – รัตนบุรี กรุงเทพฯ - โขงเจียม กรุงเทพฯ – นาเชือก – ร้อยเอ็ด กรุงเทพฯ – จันทบุรี – ตราด กรุงเทพฯ – สระบุรี ทั้งนี้ ผู้ใช้บริการสามารถจองตั๋วล่วงหน้าเดินทางกับ บขส. ได้ ผ่าน website บขส. https://tcl99web.transport.co.th/Home , ร้าน 7-Eleven เคาน์เตอร์เซอวิส ทุกสาขา หรือตัวแทนจำหน่ายตั๋วของ บขส. และสามารถชำระค่าโดยสาร บขส. โดยใช้สิทธิ์โครงการคนละครึ่ง ผ่านแอปพลิเคชัน เป๋าตังค์ ได้ โดยสิทธิ์ดังกล่าวไม่สามารถใช้กับการจองตั๋วล่วงหน้าได้ และไม่สามารถยกเลิก/คืน/เปลี่ยนแปลงตั๋วได้ทุกกรณี รวมทั้งผู้โดยสาร ที่ฉีดวัคซีนครบ 2 เข็ม สามารถใช้สิทธิ์รับส่วนลดค่าโดยสาร 20% (ไม่รวมค่าธรรมเนียม) จำกัดจำนวนที่นั่งต่อเที่ยววิ่ง ได้จนถึงวันที่ 31 ต.ค.นี้ สอบถามรายละเอียดเพิ่มเติมได้ที่ ช่องจำหน่ายตั๋วรถโดยสารของ บขส. ทั่วประเทศ และCall Center1490 เรียก บขส. ตลอด 24 ชั่วโมง อย่างไรก็ตาม บขส. พร้อมให้บริการด้วยรถโดยสารที่มีคุณภาพ ได้มาตรฐานความปลอดภัยด้านสุขอนามัย SHA และได้จัดการเดินรถตามประกาศของ ศบค. และกรมการขนส่งทางบก เช่น จัดที่นั่งรองรับผู้โดยสารไม่เกิน 75% ของจำนวนที่นั่งทั้งหมด ห้ามรับประทานอาหารบนรถ ทั้งนี้ขอความร่วมมือผู้ใช้บริการ ปฏิบัติตามมาตรการสาธารณสุข D-M-H-T-T-A อย่างเคร่งครัด และต้องสแกนแอปพลิเคชันไทยชนะหรือหมอชนะ ก่อนและหลังใช้บริการ กรณีไม่สามารถใช้แอปพลิเคชันได้ สามารถกรอกข้อมูลตามแบบฟอร์มที่กรมการขนส่งทางบกกำหนด -005",https://www.naewna.com/business/608411,12_10_2021
เลือกตั้งอีกนาน!‘วิษณุ’เรียก‘กกต.’ถามจะยกร่างกม.ลูกเกี่ยวกับเลือกตั้งหรือไม่,วิษณุ เรียกกกต. ถามจะยกร่างกม.ลูกเกี่ยวกับเลือกตั้งหรือไม่ รับกว่าจะได้เลือกตั้งคงใช้เวลาอีกนาน แต่คิดทางออกไว้ทุกสถานการณ์ เมื่อวันที่ 12 ตุลาคม 2564 เวลา13.30น.ที่ทำเนียบรัฐบาล นายวิษณุ เครืองาม รองนายกรัฐมนตรี ให้สัมภาษณ์ถึงการเตรียมยกร่างกฎหมายประกอบรัฐธรรมนูญเกี่ยวกับการเลือกตั้งให้สอดคล้องกับร่างแก้ไขรัฐธรรมนูญว่า ตนเห็นนายไพบูลย์ นิติตะวัน ส.ส.บัญชีรายชื่อ ในฐานะรองหัวหน้าพรรคพลังประชารัฐ ออกมาระบุว่า พรรคพลังประชารัฐเตรียมยกร่างกฎหมายลูกเกี่ยวกับการเลือกตั้ง ทั้งนี้ผู้ที่จะเสนอกฎหมายได้มี 2 ประเภท คือ คณะรัฐมนตรี โดยความเห็นชอบของคณะกรรมการการเลือกตั้ง (กกต.) และ ส.ส. โดยไม่ต้องผ่านความเห็นชอบของ กกต. ทั้งนี้หากพรรคพลังประชารัฐดำเนินการเรื่องดังกล่าวก็อาจเกิดปัญหาขึ้น เพราะการเลือกตั้งจะกระทบกับทุกพรรค ดังนั้นพรรคพลังประชารัฐต้องไปสอบถามพรรคต่างๆทั้งฝ่ายค้านและรัฐบาลว่าเห็นชอบกับร่างที่จะเสนอหรือไม่ ไม่เช่นนั้นมันร่วมหัวลงโลงกันไม่ได้เดี๋ยวจะล่มในสภาฯ หรือต่างคนต่างยกร่างเสนอกันเองก็ได้ แต่ในส่วนของรัฐบาล คณะรัฐมนตรีมีมติไปแล้วให้สอบถาม กกต.ว่าจะรับทำเรื่องดังกล่าวหรือไม่ ถ้าส่งมารัฐบาลจะเป็นผู้เสนอสภาฯ ภายในสัปดาห์นี้ผมได้เชิญเลขาธิการกกต.มาพบเพื่อหารือและสอบถามว่า จะดำเนินการหรือไม่ หรือจะให้ส.ส.เขาทำ ถ้า กกต. จะทำไทม์ไลน์จะเป็นอย่างไร ทำเมื่อไหร่ เพราะต้องรับฟังความเห็นจากประชาชนตามรัฐธรรมนูญมาตรา 77 แตกต่างจากการยกร่างของ ส.ส. ที่ไม่ต้องดำเนินการขั้นตอนดังกล่าว และกกต.จะนำเสนอรัฐบาลเพื่อนำเข้าสภาฯได้เมื่อใด ซึ่งแน่นอนต้องทำภายหลังรัฐธรรมนูญมีการประกาศใช้เสียก่อนถึงจะเสนอได้ แต่ถ้าเตรียมทุกอย่างไว้ในมือ เมื่อรัฐธรรมนูญประกาศก็เสนอสภาได้เลย รองนายกรัฐมนตรี กล่าว เมื่อถามว่า หากกกต.จะดำเนินการในเรื่องนี้ ร่างของ กกต. จะเป็นร่างหลักใช่หรือไม่ นายวิษณุ กล่าวว่า หากร่างของกกต. ยังฟังความคิดเห็นอยู่ แต่ร่างของ ส.ส. เข้าสู่สภาฯได้และประธานสภาบรรจุเป็นวาระก็จะได้พิจารณาก่อน เพราะร่างของรัฐบาลตามไปไม่ทัน ดังนั้นไทม์ไลน์ตรงนี้สำคัญจึงต้องเชิญเลขาฯกกต.มาหารือ เมื่อถามว่า เวลาในการพิจารณากฎหมายลูกเกี่ยวกับการเลือกตั้งจะใช้เท่าไหร่ นายวิษณุ กล่าวว่า เมื่อแก้ไม่มากก็ไม่น่าจะใช้เวลานาน และรัฐธรรมนูญกำหนดไว้ว่า การพิจารณากฎหมายประกอบรัฐธรรมนูญจะต้องพิจารณาร่วมกันในที่ประชุมรัฐสภา ใช้เวลาไม่เกิน 6 เดือน และความจริงก็ไม่น่าจะถึง เมื่อทำเสร็จก็ต้องส่งให้ กกต. ดูอีกครั้ง ส่วนจะให้ระบุตอนนี้ว่า ต้องใช้เวลากี่เดือนนั้นยังตอบไม่ได้ เพราะยังไม่เห็นว่า มีกี่มาตรา และหากกฎหมายผ่านก็ต้องมีขั้นตอนเรื่องการทูลเกล้าฯอีก 3 เดือน เมื่อถามย้ำว่า หากเป็นเช่นนี้ต้องใช้เวลาอีกนานถึงจะมีความพร้อมในการเลือกตั้งได้ นายวิษณุ กล่าวว่า อันนั้นสื่อพูดผมไม่รู้ เก่งสรุปได้ขอให้คะแนน สรุปเป็นใช่ได้ เมื่อถามอีกว่า หากรัฐธรรมนูญประกาศใช้แล้ว แต่กฎหมายลูกยังไม่มีผลบังคับใช้เกิดมีการยุบสภาฯขึ้นมาแล้วมีการเลือกตั้งจะใช้กฎหมายอะไร นายวิษณุ กล่าวว่า ต้องยึดตามรัฐธรรมนูญ แต่ยอมรับว่า จะยุ่ง เมื่อถามว่า คำว่ายุ่งหมายความว่า ไม่รู้จะนับคะแนนแบบไหนใช่หรือไม่ นายวิษณุ ตอบว่า ใช่ แต่ก็มีทางออก ซึ่งสิ่งที่สื่อถามว่า รัฐธรรมนูญประกาศใช้แล้ว กฎหมายลูกยังไม่เสร็จ จะทำอย่างไร ก็ต้องบอกว่า ต้องใช้บัตรเลือกตั้ง 2 ใบ แต่จะนับคะแนนอย่างไรปัญหามันเล็กลงมาแล้ว มีวิธีแก้ ซึ่งคิดไว้แล้วแต่ไม่บอก ทุกสถานการณ์สามารถเกิดขึ้นได้ ขณะเดียวกันยอมรับว่า ถ้าวันนี้ยุบสภา โดยที่รัฐธรรมนูญยังไม่ใช้ถือว่า ง่ายกว่า เมื่อถามว่า มีสูตรคำนวนส.ส.อีกหลายสูตรหรือไม่ที่ต้องหยิบมาพิจารณา นายวิษณุ กล่าวว่า อันนี้จริงๆเป็นความจริงจะโยนให้ กกต. และรัฐบาลและส.ส.ไปคิด เพราะเขามีสิทธิ์เสนอกฎหมายรัฐบาลไม่มีสิทธิ์ เมื่อถามว่า การเลือกตั้งรอบหน้าการคำนวณส.ส.ควรชัดเจนและเข้าใจกันทั้งประเทศหรือไม่ นายวิษณุ กล่าวว่า ที่อุตส่าห์แก้กันมาเป็นบัตรเลือกตั้งสองใบก็เพื่อให้เกิดความเข้าใจมันไม่ควรที่จะทะเลาะกันเรื่องกติกา - 004,https://www.naewna.com/politic/608409,12_10_2021
'บิ๊กตู่'ย้ำยังไม่ยุบสภาฯ แจงอยู่อีก 5 ปี หมายถึงอีก 5 ปี เห็นผลงาน,เมื่อเวลา 14.00 น.วันที่ 12 ตุลาคม 2564 ที่ทำเนียบรัฐบาล นายธนกร วังบุญคงชนะ โฆษกประจำสำนักนายกรัฐมนตรี แถลงหลังประชุมคณะรัฐมนตรี (ครม.) ว่า นายกรัฐมนตรีไม่มีแนวคิดในการยุบสภาในวันนี้ รัฐบาลเดินหน้าทำงาน เพื่อแก้ปัญหาโควิด-19 ปัญหาน้ำท่วม ส่วนที่มีการพูดกันว่านายกฯ จะอยู่อีก 5 ปีนั้นหมายความว่าขอให้ติดตามและดูผลงานการทำงานของรัฐบาลทั้งโครงสร้างพื้นฐานการลงทุน โดยเฉพาะพื้นที่เขตพัฒนาพิเศษภาคตะวันออก (อีอีซี) ซึ่งจะส่งผลอย่างชัดเจนภายใน 5 ปี - 006,https://www.naewna.com/politic/608346,12_10_2021
เช็ครายชื่อ! ครม.มีมติแต่งตั้งข้าราชการหลายตำแหน่ง,เมื่อวันที่ 12 ตุลาคม 2564 น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า คณะรัฐมนตรี (ครม.) มีมติอนุมัติ/เห็นชอบ ในเรื่องแต่งตั้ง วันที่ 12 ตุลาคม 2564 ดังนี้ 1.เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงการต่างประเทศ) คณะรัฐมนตรีมีมติอนุมัติตามที่รัฐมนตรีว่าการกระทรวงการต่างประเทศเสนอแต่งตั้งข้าราชการพลเรือนสามัญ สังกัดกระทรวงการต่างประเทศ ให้ดำรงตำแหน่งประเภทบริหาร ระดับสูง จำนวน 4 ราย เพื่อทดแทนตำแหน่งที่ว่างและสับเปลี่ยนหมุนเวียน ดังนี้ 1. นางจุฬามณี ชาติสุวรรณ อธิบดีกรมยุโรป ให้ดำรงตำแหน่ง รองปลัดกระทรวง สำนักงานปลัดกกระทรวง 2. นายอสิ ม้ามณี เอกอัครราชทูตประจำกระทรวง สำนักงานปลัดกระทรวง ให้ดำรงตำแหน่ง อธิบดีกรมยุโรป 3. นางสาวนิธิวดี มานิตกุล เอกอัครราชทูต สถานเอกอัครราชทูต ณ กรุงบราซิเลีย สหพันธ์สาธารณรัฐบราซิล ให้ดำรงตำแหน่ง เอกอัครราชทูตประจำกระทรวง สำนักงานปลัดกระทรวง 4. นายสุริยา จินดาวงษ์ เอกอัครราชทูต สถานเอกอัครราชทูต ณ สิงคโปร์ สาธารณรัฐสิงคโปร์ ให้ดำรงตำแหน่ง เอกอัครราชทูต คณะผู้แทนถาวรไทยประจำสหประชาชาติ ณ นครนิวยอร์ก สหรัฐอเมริกา ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 2.เรื่อง การแต่งตั้งประธานกรรมการและกรรมการผู้ทรงคุณวุฒิในคณะกรรมการสถาบันส่งเสริมการสอนวิทยาศาสตร์และเทคโนโลยี คณะรัฐมนตรีมีมติอนุมัติตามที่รัฐมนตรีว่าการกระทรวงศึกษาธิการเสนอแต่งตั้งประธานกรรมการและกรรมการผู้ทรงคุณวุฒิในคณะกรรมการสถาบันส่งเสริมการสอนวิทยาศาสตร์และเทคโนโลยี รวม 13 คน เนื่องจากประธานกรรมการและกรรมการผู้ทรงคุณวุฒิเดิมได้ดำรงตำแหน่งครบวาระสามปี ในวันที่ 12 ตุลาคม 2564 ดังนี้ 1. นายประสาท สืบค้า ประธานกรรมการ 2. นายศรัณย์ โปษยะจินดา กรรมการผู้ทรงคุณวุฒิ 3. นายสุพจน์ หารหนองบัว กรรมการผู้ทรงคุณวุฒิ 4. นายสรนิต ศิลธรรม กรรมการผู้ทรงคุณวุฒิ 5. นายพินิติ รตะนานุกูล กรรมการผู้ทรงคุณวุฒิ 6. คุณหญิงสุมณฑา พรหมบุญ กรรมการผู้ทรงคุณวุฒิ 7. นายไพฑูรย์ ขัมภรัตน์ กรรมการผู้ทรงคุณวุฒิ 8. นายมนูญ สรรค์คุณากร กรรมการผู้ทรงคุณวุฒิ 9. นายสัมพันธ์ ศิลปนาฎ กรรมการผู้ทรงคุณวุฒิ 10. นายชัยเรศน์ ฉลาดธัญญกิจ (ครูผู้สอนด้านวิทยาศาสตร์ภาคเหนือ) กรรมการผู้ทรงคุณวุฒิ 11. นางสาวกล่อมจิต ดอนภิรมย์ (ครูผู้สอนด้านวิทยาศาสตร์ภาคตะวันออกเฉียงเหนือ) กรรมการผู้ทรงคุณวุฒิ 12. นายรณภณ เนตรสว่างวิชา (ครูผู้สอนด้านวิทยาศาสตร์ภาคกลาง) กรรมการผู้ทรงคุณวุฒิ 13. นางพัชรา พงศ์มานะวุฒิ (ครูผู้สอนด้านวิทยาศาสตร์ภาคใต้) กรรมการผู้ทรงคุณวุฒิ ทั้งนี้ ตั้งแต่วันที่ 13 ตุลาคม 2564 เป็นต้นไป 3.เรื่อง การแต่งตั้งกรรมการผู้ทรงคุณวุฒิในคณะกรรมการขายตรงและตลาดแบบตรง คณะรัฐมนตรีมีมติอนุมัติตามที่รัฐมนตรีประจำสำนักนายกรัฐมนตรี (นายอนุชา นาคาศัย) เสนอแต่งตั้ง นายคงธัช เตชะวิเชียร เป็นกรรมการผู้ทรงคุณวุฒิ (ภาคเอกชน) ในคณะกรรมการขายตรงและตลาดแบบตรง แทนกรรมการผู้ทรงคุณวุฒิ (ภาคเอกชน) เดิมที่ลาออก ทั้งนี้ ตั้งแต่วันที่ 12 ตุลาคม 2564 เป็นต้นไป และให้ผู้ที่ได้รับแต่งตั้งให้ดำรงตำแหน่งแทนอยู่ในตำแหน่งเท่ากับวาระที่เหลือออยู่ของกรรมการซึ่งตนแทน 4.เรื่อง การแต่งตั้งข้าราชการพลเรือนสามัญ ประเภทบริหารระดับสูง (กระทรวงทรัพยากรธรรมชาติและสิ่งแวดล้อม) คณะรัฐมนตรีมีมติอนุมัติตามที่กระทรวงทรัพยากรธรรมชาติและสิ่งแวดล้อมเสนอการแต่งตั้งข้าราชการพลเรือนสามัญ ประเภทบริหารระดับต้น ให้ดำรงตำแหน่งประเภทบริหารระดับสูง จำนวน 5 ราย ดังนี้ 1. เลื่อนและแต่งตั้ง นายพิรุณ สัยยะสิทธิ์พานิช รองเลขาธิการ (นักบริหาร ระดับต้น) สำนักงานนโยบายและแผนทรัพยากรธรรมชาติและสิ่งแวดล้อม ให้ดำรงตำแหน่งเลขาธิการ (นักบริหาร ระดับสูง) สำนักงานนโยบายและแผนทรัพยากรธรรมชาติและสิ่งแวดล้อม (ตำแหน่งว่าง) 2. เลื่อนและแต่งตั้ง นายเถลิงศักดิ์ เพ็ชรสุวรรณ รองอธิบดี (นักบริหาร ระดับต้น) กรมควบคุมมลพิษ ให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวงทรัพยากรธรรมชาติและสิ่งแวดล้อม (ตำแหน่งว่าง) 3. เลื่อนและแต่งตั้ง นายมนตรี เหลืองอิงคะสุต รองอธิบดี (นักบริหาร ระดับต้น) กรมทรัพยากรธรณี ให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวงทรัพยากรธรรมชาติและสิ่งแวดล้อม (ตำแหน่งว่าง) 4. เลื่อนและแต่งตั้ง นายจิระศักดิ์ ชูความดี รองอธิบดี (นักบริหาร ระดับต้น) กรมป่าไม้ ให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวงทรัพยากรธรรมชาติและสิ่งแวดล้อม (ตำแหน่งว่าง) 5. เลื่อนและแต่งตั้ง นายสมศักดิ์ สรรพโกศลกุล รองอธิบดี (นักบริหาร ระดับต้น) กรมป่าไม้ ให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวงทรัพยากรธรรมชาติและสิ่งแวดล้อม (ตำแหน่งว่าง) ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 5.เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงการอุดมศึกษา วิทยาศาสตร์ วิจัยและนวัตกรรม) คณะรัฐมนตรีมีมติอนุมัติตามที่กระทรวงการอุดมศึกษา วิทยาศาสตร์ วิจัยและนวัตกรรมเสนอแต่งตั้ง นางสาวจันทร์เพ็ญ เมฆาอภิรักษ์ รองอธิบดี (ตำแหน่งประเภทบริหารระดับต้น) กรมวิทยาศาสตร์บริการ กระทรวงการอุดมศึกษา วิทยาศาสตร์ วิจัยและนวัตกรรม ให้ดำรงตำแหน่งผู้ตรวจราชการกระทรวง (ตำแหน่งประเภทบริหารระดับสูง) สำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรม ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง 6.เรื่อง การแต่งตั้งข้าราชการการเมือง (กระทรวงการคลัง) คณะรัฐมนตรีมีมติเห็นชอบตามที่กระทรวงการคลังเสนอการแต่งตั้งข้าราชการการเมือง จำนวน 1 ราย ดังนี้ นายพิพัฒน์ชัย ภัครัชตานนท์ ดำรงตำแหน่ง ที่ปรึกษารัฐมนตรีช่วยว่าการกระทรวงการคลัง ทั้งนี้ ตั้งแต่วันที่ 12 ตุลาคม 2564 เป็นต้นไป - 006,https://www.naewna.com/politic/608370,12_10_2021
