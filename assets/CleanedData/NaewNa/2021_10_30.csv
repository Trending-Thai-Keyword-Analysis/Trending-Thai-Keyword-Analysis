title,summary,link,published
‘นายกฯ’ไฟเขียวจัดงานลอยกระทง เข้มปลอดภัยตรวจก่อนงาน1สัปดาห์,นายกฯ อนุมัติจัดงานลอยกระทง พร้อมกำชับให้หน่วยงานพื้นที่จัดงานต้องเข้มมาตรการดูแลความปลอดภัย กำชับ ตรวจความพร้อมก่อนถึงวันงาน 1 สัปดาห์ นางสาวรัชดา ธนาดิเรก รองโฆษกประจำสำนักนายกรัฐมนตรี เผย นายกรัฐมนตรี ได้อนุมัติให้หน่วยงานสามารถจัดงานประเพณีลอยกระทง พ.ศ. 2564 เพื่ออนุรักษ์ สืบสานและส่งเสริมประเพณีลอยกระทงที่ทรงคุณค่า โดยอาศัยหลัก COVID-Free Setting (มาตรการปลอดภัยสำหรับองค์กร) และ Universal Prevention (การป้องกันการติดเชื้อแบบครอบจักรวาล) โดยมีแนวทางและมาตรการรณรงค์ ในการจัดงานประเพณีลอยกระทง ดังนี้ 1. ขอความร่วมมือหน่วยงานที่เกี่ยวข้องร่วมกำหนดมาตรการรักษาความปลอดภัยและบังคับใช้อย่างเคร่งครัด เช่น ห้ามปล่อยโคมลอย งดเล่นดอกไม้ไฟ พลุ ประทัด รณรงค์ลอยกระทงปลอดเหล้า เป็นต้น 2. ให้หน่วยงานที่เกี่ยวกับการจราจรทั้งทางบกและทางน้ำ ตรวจสอบความเรียบร้อยของยานพาหนะที่จะใช้รับส่งประชาชนในช่วงประเพณีลอยกระทง และ 3. ขอความร่วมมือผู้จัดงานและหน่วยงานที่เกี่ยวข้องเพิ่มมาตรการป้องกันและควบคุมการแพร่ระบาดของโรคโควิด-19 ของกระทรวงสาธารณสุขและกระทรวงวัฒนธรรม โดยการควบคุมผู้ร่วมงานไม่ให้แออัด สวมหน้ากากอนามัยตลอดเวลา กำหนดให้เว้นระยะห่างทางสังคมในทุกกิจกรรม สำหรับในด้านการเตรียมความพร้อมสถานที่ ให้ทุกสถานที่ที่จัดงานประเพณีลอยกระทงจะต้องมีจุดคัดกรองอุณหภูมิ จัดให้มีจุดลงทะเบียน ไทยชนะ ก่อนเข้าและออก จุดบริการเจลแอลกอฮอล์ จัดจุดทิ้งขยะที่มีฝาปิดมิดชิด ทำความสะอาดพื้นผิวสัมผัสทั้งก่อนและหลังการจัดงาน และทำความสะอาดห้องสุขาทุก 1-2 ชั่วโมง หากภายในงานมีการแสดงให้ทำความสะอาดก่อนและหลังการแสดงทุกรอบ นายกรัฐมนตรี ได้กำชับให้ผู้จัดงานและหน่วยงาน ต้องดำเนินการตามมาตรการกำกับดูแลความปลอดภัย และมาตรการทางสาธารณสุขอย่างเคร่งครัด โดยต้องตรวจความพร้อมก่อนถึงวันงาน 1 สัปดาห์ หากพบว่า ไม่มีความพร้อมจะระงับไม่ให้จัดงาน รองโฆษกประจำสำนักนายกรัฐมนตรี ระบุ - 004,https://www.naewna.com/politic/612363,2021_10_30
ราชกิจจาฯ กำหนดจำนวนคนต่างด้าวซึ่งจะมีถิ่นที่อยู่ในราชอาณาจักร,30 ตุลาคม 2564เว็บไซต์ราชกิจจานุเบกษา เผยแพร่ประกาศสำนักนายกรัฐมนตรีและกระทรวงมหาดไทยเรื่อง กำหนดจำนวนคนต่างด้าวซึ่งจะมีถิ่นที่อยู่ในราชอาณาจักร ประจำปี พ.ศ. 2564 โดยที่นายกรัฐมนตรีและรัฐมนตรีว่าการกระทรวงมหาดไทย โดยอนุมัติคณะรัฐมนตรีเห็นควรกำหนดให้คนต่างด้าวทั้งที่มีสัญชาติและไร้สัญชาติ เข้ามามีถิ่นที่อยู่ในราชอาณาจักร ประจำปี พ.ศ. 2564 ได้ตามจำนวนที่กำหนดไว้ในประกาศนี้ อาศัยอำนาจตามความในมาตรา 5 วรรคหนึ่ง แห่งพระราชบัญญัติคนเข้าเมือง พ.ศ. 2522 ซึ่งแก้ไขเพิ่มเติมโดยประกาศคณะรักษาความสงบแห่งชาติ ฉบับที่ 87/2557 เรื่อง การแก้ไขเพิ่มเติม ผู้รักษาการตามกฎหมายที่เกี่ยวข้องกับอำนาจหน้าที่ของเจ้าพนักงานตำรวจ ลงวันที่ 10 กรกฎาคม พุทธศักราช 2557 และมาตรา 40 แห่งพระราชบัญญัติคนเข้าเมือง พ.ศ. 2522 นายกรัฐมนตรี และรัฐมนตรีว่าการกระทรวงมหาดไทย โดยอนุมัติคณะรัฐมนตรี จึงประกาศกำหนดจำนวนคนต่างด้าว ซึ่งจะมีถิ่นที่อยู่ในราชอาณาจักร ประจำปี พ.ศ. 2564 ไว้ ดังต่อไปนี้ ข้อ 1 คนต่างด้าวที่มีสัญชาติของแต่ละประเทศซึ่งจะมีถิ่นที่อยู่ในราชอาณาจักร ประจำปี พ.ศ. 2564 มีจำนวนประเทศละไม่เกินหนึ่งร้อยคน บรรดาอาณานิคมของประเทศหนึ่งรวมกันหรือแต่ละอาณาจักรซึ่งมีการปกครองของตนเองให้ถือเป็นประเทศหนึ่ง ข้อ 2 คนต่างด้าวไร้สัญชาติซึ่งจะมีถิ่นที่อยู่ในราชอาณาจักร ประจำปี พ.ศ. 2564 มีจำนวนไม่เกินห้าสิบคน ประกาศ ณ วันที่ 18 ตุลาคม พ.ศ. 2564 พลเอก ประยุทธ์ จันทร์โอชา นายกรัฐมนตรี พลเอก อนุพงษ์ เผ่าจินดา รัฐมนตรีว่าการกระทรวงมหาดไทย,https://www.naewna.com/local/612362,2021_10_30
"เปิดตลาดราคาทองคำปรับลง50 รูปพรรณขายออก28,650บาท","สมาคมค้าทองคำ รายงานราคาทองคำ ประจำวันที่ 30 ตุลาคม 2564 โดยเปิดตลาดราคาทองคำปรับลง 50ดังนี้ ทองแท่ง รับซื้อ 28,050.00 บาท ขายออก 28,150.00 บาท ทองรูปพรรณ รับซื้อ 27,545.72 บาท ขายออก 28,650.00 บาท",https://www.naewna.com/business/612367,2021_10_30
ยิปซีพยากรณ์ ‘ดวงรายวัน’ ประจำวันเสาร์ที่ 30 ตุลาคม พ.ศ. 2564,ท่านที่เกิดวันอาทิตย์ อิทธิพลของไพ่ 3 ดาบ (Three of Swords) วันนี้มีปัญหากับคนรักเหตุเพราะต่างใช้อารมณ์ ทำให้เครียดใส่กันอย่างแรง ด้านการเงินมีเข้ามาแต่หมดไปอย่างรวดเร็ว และคนที่มีหนี้สินจะโดนทวงถาม งานแม้พอมีผลงานแต่ปวดหัวกับเพื่อนร่วมงานที่คอยเขม่นอิจฉาเรา กิจการส่วนตัวแม้จะมีลูกค้ามากขึ้นแต่อย่าใจอ่อนให้เครดิตใคร ท่านที่เกิดวันจันทร์ อิทธิพลของไพ่ 9 เหรียญ (NINE of Pentacles)วันนี้การเงินเริ่มเดินสะพัด บางรายมีลาภลอยเข้ามาเยือนอย่างไม่คาดฝัน กิจการส่วนตัวไปได้ดีเพราะมีการปรับแผนใหม่ และที่ทำงานประจำผลงานเด่นจนคนอื่นเขาเขม่นเพราะความอิจฉา ด้านความรักคนโสดพบรักกับคนมีตำหนิ ท่านที่เกิดวันอังคาร อิทธิพลของไพ่กงล้อมหาสมบัติ (Wheel of Fortune)วันนี้ความรักสดใสหลังจากเคลียร์ใจปัญหาที่ทำให้ขุ่นเคืองกันได้ ทำให้ความรักอบอุ่นสดใสกลับมา ด้านการงานผลงานเริ่มชัดเจนขึ้นอย่างน่าพอใจ กิจการส่วนตัวไปได้ดี งานใหญ่ที่ลุ้นจะสมหวัง เงินทองเริ่มเดินสะพัดมีลาภลอยเข้ามาอย่างไม่คาดฝัน ท่านที่เกิดวันพุธ อิทธิพลของไพ่ 7 ไม้เท้า (Seven of Wands)วันนี้งานเดินหน้าทำงานได้ดีมีผลงานน่าพึงพอใจ ทำให้เจ้านายยอมรับในตัวเรามากขึ้น และที่ทำงานส่วนตัวปัญหาต่างๆเริ่มแก้ไขได้ลุล่วง เงินทองเข้ามาแต่อย่าหวังมากนักกับการเสี่ยงโชค ความรักมีปัญหาาเล็กน้อยจากเรื่องเวลาที่ไม่ตรงกัน ท่านที่เกิดวันพฤหัสบดี อิทธิพลของไพ่พระอาทิตย์ (The Sun)วันนี้งานเดินหน้าเพราะความมุมานะขยันขันแข็งของเรา และที่เป็นเจ้านายตนเองกิจการขยับไปได้อย่างน่าพึงพอใจ รักไปได้ดีมีกำลังใจให้กันและกัน เงินทองคล่องมือมีลาภลอยการเสี่ยงเข้ามา ทำให้วันนี้เงินทองเริ่มคล่องมืออย่างน่าพอใจ ท่านที่เกิดวันศุกร์ อิทธิพลของไพ่ 7 ดาบ ( Seven of Swords)วันนี้งานหนักบวกกับเพื่อนร่วมงานคอยปัดแข้งปัดขา เล่นเอาทำงานระวังหลังตลอดเวลา และคนที่มีงานส่วนตัวกิจการเดินหน้าเข้าเป้าอย่างน่าพอใจ เงินทองมีลาภลอยเข้ามาแต่เก็บไว้ไม่อยู่ ความรักระวังอารมณ์ตนเองจะเป็นเหตุทำให้มีปากเสียงกับคนรัก ท่านที่เกิดวันเสาร์ อิทธิพลของไพ่โลก (The World)วันนี้หายเครียดเพระการเงินหมุนได้คล่องมือ และบางรายจะมีลาภลอยเข้ามาอย่างไม่คาดฝัน ด้านการงานคนที่ทำงานกินเงินเดือนแก้ไขปัญหางานได้ลุล่วง ทำให้สบายใจหลังจากเครียดมาหลายวัน งานอิสระเริ่มเข้าเป้าทำให้หายกังวลใจ ความรักเข้าใจกันและกัน ทำให้วันนี้ชีวิตสดใสมีความสุข ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/612369,2021_10_30
เอเย่นต์ยาบ้ารายใหญ่กรุงเก่าดวงดับวิ่งข้ามถนนหนีตำรวจถูกรถชนเสียชีวิตคาที่,เมื่อเวลา 07.30 น วันที่ 30 ต.ค.64 เจ้าหน้าที่ตำรวจ สถ.บางปะหัน อำเภอบางปะหัน จังหวัดพระนครศรีอยุธยา ได้รับแจ้งมีอุบัติเหตุรถชนกันมีผู้เสียชีวิตบริเวณเส้นทาง 347 ปทุมธานี-บางปะหัน ตำบลขวัญเมือง อำเภอบางปะหัน จังหวัดพระนครศรีอยุธยา จึงพร้อมด้วยเจ้าหน้าที่สมาคมอยุธยารวมใจ หน่วยกู้ภัยอยุธยาไปตรวจสอบที่เกิดเหตุพบรถจักรยานยนต์สีแดง หมายเลขทะเบียน 1กย1608 พระนครศรีอยุธยาล้มอยู่ มียาบ้านจำนวน 400 เม็ด ห่างไป 3 เมตร พบร่างนายเอกชัย หรือ หยิก ผักไห่ อายุ 45 ปี นอนเสียชีวิตในจุดเกิดเหตุ ขณะที่เจ้าหน้าที่พบชุดสืบสวนภูธรภาค 1 งาน 3 ให้การกับพนักงานสอบ สภ.บางปะหันว่า ชุดสืบสวนได้ทำการขนายผลการจับกุมผู้ค้ายาบ้า ซึ่งก่อนหน้าที่ได้จับกุมผู้เสพยาบ้า 1 ราย และรับว่าได้รับยาบ้ามาจากนายเอกชัย เจ้าหน้าที่ชุดสืบสวนจึงได้ทำการขนายผล โดยมีการนัดรับยาบ้าบริเวณวัดจอมเกษ แต่มีการเปรียนจุดส่งยามาที่แยกวัดช้างใหญ่ เส้นทาง 347 จนกระทั่งพ่อค้ายาบ้าทราบว่าถูกล้อซื้อจึงได้ขับรถจักรยานยนต์หลบหนีเจ้าหน้าที่ตำรวจ จนกระทั่งรถจักรยานยนต์ล้มลง พ่อค้ายาบ้าจึงวิ่งข้ามถนนขณะนั้นมีรถบรรทุกเล็กขับมาพอดีจึงชนเข้าอย่างจังทำให้ร่างกระเด็นลอยตกลงมาเสียชีวิต ตรวจสอบในจุดเกิดเหตุพบยาบ้าจำนวน 600 เม็ด ในตัวผู้ตาย 200 เม็ด ในรถจักรยานยนต์อีก 400 เม็ดจึงเกิดไว้เป็นหลักฐาน จากการสอบสวนนายปรีดิวันฒ์ (ขอสงวนนามสกุล) อายุ 39 ปี คนขับรถชน กล่าวว่า ตนเองจะเกิดทางไปส่งของที่จังหวัดลำพูลขับรถมาตามปกติ ก่อนที่จะถึงจุดเกิดเหตุผู้ตายวิ่งข้ามถนนมาด้วยความกระชั้นชิดทำให้ตนเบรกและหลบไม่ทันจึงชนเข้ากับหูกระจกรถและตัวผู้ตายไปฟาดกับตู้ใส่ของจนร่างกระเด็น ตนตกใจจึงจอดรถลงไปดูพบว่าเสียชีวิแล้ว จึงเดินมากราบขอขมาศพเพราะไม่ได้ตั้งใจที่จะชน สำหรับผู้เสียชีวิตนั้นจากข้อมูลการสืบสวนพบว่าเป็นเอเย่นต์ยาเสพติดรายใหญ่ของจังหวัดพระนครศรีอยุธยาที่เจ้าหน้าที่ตำรวจต้องการจับกุมและหลุดรอดไปได้ทุกครั้ง แต่มาครั้งนี้มาเสียชีวิตจากการหลบหนีเจ้าหน้าที่ตำรวจ - 003,https://www.naewna.com/local/612371,2021_10_30
'สมุทรสาคร'โควิดวันนี้ต่ำกว่าร้อย ป่วยเพิ่ม69รายไม่มีผู้เสียชีวิต,"30 ตุลาคม 2564 สาธารณสุขจังหวัดสมุทรสาครได้เปิดเผยตัวเลขล่าสุดของผู้ติดเชื้อโควิด-19 มีผู้ติดเชื้อรายใหม่ 69 ราย อยู่ในโรงพยาบาล 69 ราย ไม่มีผู้เสียชีวิตอยู่ระหว่างการรักษาตัวในโรงพยาบาล 643 ราย รักษาหาย 40 ราย และอยู่ระหว่างการสังเกตอาการอีก 385 ราย การฉีดวัคซีนโควิด-19 ฉีดได้ 11,658 โด๊ส เป็นเข็มที่ 1 จำนวน 3,582 โด๊ส เข็มที่ 2 จำนวน 6,895 โด๊ส เข็มที่ 3 จำนวน 1,181 โด๊ส ยอดสะสมรวมได้ทั้งสิ้นจำนวน 1,341,445 โด๊ส",https://www.naewna.com/local/612373,2021_10_30
'นายกฯ'ตั้งเป้าพ.ย.นี้ฉีดวัคซีนอย่างน้อย70%ทุกจังหวัด  'ธนกร'วอน'เจ๊หน่อย'อย่าเอาไทยไปเปรียบประเทศอื่น,30 ตุลาคม 2564 นายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่คุณหญิงสุดารัตน์ เกยุราพันธ์ ประธานพรรคไทยสร้างไทย ระบุว่า รัฐควรจะฉีดวัคซีนให้กับชาวต่างชาติที่เดินทางมาประเทศไทยทุกคน เพื่อเป็นการสร้างความมั่นใจ และแสดงให้เห็นถึงความพร้อมสำหรับการเปิดประเทศ รวมทั้งต้องมีวัคซีนที่มีคุณภาพอย่างเพียงพอ และต้องจัดซื้อชุดตรวจโควิด RT-PCR และ ATK ให้กับประชาชนด้วยว่า ขอชี้แจงคุณหญิงสุดารัตน์เพื่อให้รับทราบข้อมูลปัจจุบันว่า การบริหารสถานการณ์โควิด-19 ของ พล.อ.ประยุทธ์ จันทร์โอชา นายกรัฐมนตรี และรมว.กลาโหม มีคณะกรรมการจากทุกภาคส่วนมาร่วมกันคิด ร่วมกันทำงาน ซึ่งวันนี้ กรมควบคุมโรคยืนยันว่า ไทยจะมีวัคซีนทุกเทคโนโลยี ทั้ง Sinovac (เชื้อตาย) AstraZeneca (Viral Vector) Pfizer (mRNA) เฉพาะในส่วนที่เป็นวัคซีนที่รัฐจัดหาในปีนี้จำนวน 128.6 โดส เมื่อรวมกับวัคซีนทางเลือก ได้แก่ Sinopharm และ Moderna จะทำให้มีวัคซีนในประเทศไทยถึง 180.6 ล้านโดส ซึ่งเกินกว่าแผนเดิมที่รัฐบาลกำหนดไว้ อย่างไรก็ตาม นายกรัฐมนตรียังสั่งการให้กระทรวงสาธารณสุขสั่งจองและจัดซื้อวัคซีนไวรัสโควิด-19 ที่มีเทคโนโลยีใหม่ๆ เพื่อครอบคลุมกรณีที่เกิดการกลายพันธุ์ของไวรัสโควิด-19 อีกด้วย นายธนกร กล่าวต่อว่า สำหรับการฉีดวัคซีนนั้น ปัจจุบันไทยฉีดวัคซีนไปแล้วมากกว่า 73 ล้านโดส แบ่งเป็น เข็ม 1 จำนวน 41.4 ล้านโดส เข็ม 2 จำนวน 29.8 ล้านโดส และเข็ม 3 จำนวน 2.3 ล้านโดส ครอบคลุมทั้งคนไทย ชาวต่างประเทศ และแรงงานต่างด้าวที่ทำงานในประเทศไทย โดยในเดือนพฤศจิกายนนี้ ตั้งเป้าฉีดวัคซีนโควิด-19 ให้ได้อีก 25 ล้านโดส ซึ่งจะครอบคลุมประชากรทั้งหมดอย่างน้อยร้อยละ 70 ในทุกจังหวัดอีกด้วย ส่วนการจัดหาและกระจายชุดตรวจเร็ว ATK นั้น รัฐบาลได้มอบหมายให้ สปสช.นำเข้ามาจำนวน 8.5 ล้านชุดเพื่อแจกจ่ายให้ประชาชน กลุ่มเปราะบางทั่วประเทศฟรี โดยไม่เสียค่าใช้จ่าย ซึ่งสามารถลงทะเบียนผ่านแอพพลิเคชัน เป๋าตัง หรือรับตรงจากหน่วยบริการใกล้บ้าน หรือผู้นำชุมชนได้ อย่างไรก็ตาม องค์การเภสัชกรรมยังจัดจำหน่ายชุดตรวจเร็ว ATK ในร้านองค์การเภสัชกรรมในราคาชุดละ 40 บาท รวมทั้งปลดล็อกให้มีการจำหน่ายในร้านค้าสะดวกซื้อ และร้านออนไลน์ เพื่อให้ประชาชนเข้าถึงได้ง่ายอีกด้วย ทั้งนี้ จะเห็นได้ว่า ที่ผ่านมาประเทศไทยได้รับเสียงชื่นชมจากประเทศต่างๆ รวมถึงองค์การอนามัยโลก (WHO) ที่ยกให้ไทยเป็นตัวอย่างการบูรณาการการทำงานของหน่วยงานทั้งหมดในรัฐบาล และระหว่างทุกภาคส่วนในสังคมทั้งระบบ พร้อมทั้งยังแนะนำทุกประเทศทั่วโลกให้ดูไทยเป็นตัวอย่างอีกด้วย ผมเข้าใจประสบการณ์ของคุณหญิงสุดารัตน์ แต่ไม่อยากให้นำแนวทางของประเทศอื่นมาเปรียบเทียบกับบริบทของประเทศไทย อย่างไรก็ตาม ท่านนายกฯ ย้ำเสมอว่า งบประมาณที่มีอยู่อย่างจำกัดต้องใช้ให้เกิดประสิทธิภาพสูงสุด เป็นประโยชน์อย่างทั่วถึง และเป็นธรรม ดังนั้น การจะนำเงินงบประมาณที่มาจากภาษีประชาชนคนไทย ไปจัดซื้อวัคซีนเพื่อฉีดให้กับนักท่องเที่ยวทุกคนนั้น ในขณะนี้คงจะยังไม่ใช่กลุ่มเป้าหมายแรกๆ ของรัฐบาล เพราะท่านนายกฯ อยากให้คนไทยได้รับวัคซีนให้ครบทุกคนก่อน เพื่อสร้างภูมิคุ้มกันหมู่ให้เข้มแข็ง และเพิ่มความเชื่อมั่นให้กับนักท่องเที่ยวชาวต่างประเทศ ซึ่งจะส่งผลต่อความมั่นใจในการท่องเที่ยว รวมถึงการติดต่อเจรจาธุรกิจ และการดำเนินกิจกรรมต่างๆ ในประเทศไทยในท้ายที่สุด,https://www.naewna.com/politic/612374,2021_10_30
นายกฯสั่งทำแผนเฝ้าระวัง ลั่นมีการติดตามสถานการณ์หลังเปิดประเทศอย่างใกล้ชิด,"30 ตุลาคม 2564 นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรีและรมว.กลาโหม มอบหมายทุกภาคส่วนราชการจัดเตรียมมาตรการเฝ้าระวัง และติดตามสถานการณ์ หลังการเปิดประเทศอย่างปลอดภัย 1 พฤศจิกายน ซึ่งกระทรวงสาธารณสุข โดยกรมอนามัย จัดทำข้อกำหนดการดำเนินงาน เพื่อเป็นเครื่องมือในการกำกับดูแลกิจการประเมิน ติดตาม และเฝ้าระวัง สถานประกอบการต่าง ๆ ประกอบด้วย 3 ส่วนหลัก คือ ส่วนที่ 1 Self Certification : ให้สถานประกอบการทุก Setting ลงทะเบียน ประเมินตนเองบนระบบ Thai Stop COVID Plus เพื่อยกระดับตามมาตรการ COVID Free Setting และให้ทุกสถานประกอบการติด E-Certificated ในจุดที่ผู้ใช้บริการเห็นเด่นชัด ส่วนที่ 2 People Voice : ประชาชนสามารถประเมิน แนะนำ ติชม ร้องเรียน สถานประกอบการในพื้นที่ COVID Free Area/Zone ผ่านช่องทาง QR Code ใน E-Certificate , Website Thai Stop COVID Plus และ เฟซบุ๊ก ผู้พิทักษ์อนามัย (COVID Watch) และ ส่วนที่ 3 Active Inspection : จัดตั้งคณะกรรมการ ร่วมตรวจ กำกับ COVID Free Area/Zone ภาครัฐและภาคประชาชน ตรวจประเมินทุก 2 สัปดาห์ กำกับมาตรการตาม พรบ.การสาธารณสุข และกฎหมายที่เกี่ยวข้อง จัดทำ Checklist และเป้าหมาย โดยตรวจสอบข้อมูลบน Thai Stop COVID Plus ให้คำแนะนำ ตักเตือน กิจการที่ปฏิบัติไม่ถูกต้องให้ปฏิบัติตามมาตรการอย่างเคร่งครัด (พรบ.การสาธารณสุข พรบ.โรคติดต่อ พรบ.สถานบริการ และ พรก.ฉุกเฉิน) ทั้งนี้ เมื่อมีการเปิดประเทศแล้ว คณะกรรมการบูรณาจากทุกภาคส่วนก็จะดำเนินการตรวจสอบและประเมินทุก 2 สัปดาห์ รวมทั้ง แต่ละหน่วยจะมืการจัดทำแผนเผชิญเหตุและความพร้อมทรัพยากร เช่น โรงพยาบาลสนาม พื้นที่สำหรับการกักตัว/แยกกัก เวชภัณฑ์/ยา ด้วย สำหรับยอดการฉีดวัคซีนสถิติการฉีดวัคซีน ภาพรวมทั่วประเทศ ณ 28 ต.ค. นี้ แบ่งเป็นการฉีดเข็มแรกแล้ว 57.63% เข็มสอง 41.47 % กทม. และปริมณฑล เข็มแรก สูงสุด 88.28% และเข็มสอง 64.85% โฆษกประจำสำนักนายกรัฐมนตรีกล่าวว่า นายกรัฐมนตรีมั่นใจระบบสาธารณสุขของไทยต้องอยู่ภายใต้ความปลอดภัยในการเตรียมมาตรการรองรับในการป้องกันตนเองหลังเปิดประเทศ ประชาชนและนักท่องเที่ยวทุกคนต้องปฏิบัติเข้มตามมาตรการ Universal Prevention เปิดบ้าน เปิดเมือง เปิดประเทศ ซึ่งจะผลดีต่อระบบเศรษฐกิจ และความเป็นอยู่ของพี่น้องประชาชน ซึ่งการเปิดประเทศแล้วไม่ได้หมายความว่า จะไม่มีผู้ติดเชื้อ แต่จะอยู่ในระดับที่ควบคุมสถานการณ์ไว้ได้ ซึ่งรัฐบาลพร้อมชี้แจงด้วยข้อเท็จจริง เพื่อให้ประชาชนมีความสบายใจ และขอให้มั่นใจว่ารัฐบาลมีมาตรการรองรับและระบบสาธารณสุขไทยมีความเข้มแข็ง ซึ่งขณะนี้ หลายประเทศจับตาดูไทยและจะจัดทำพื้นที่ท่องเที่ยวแซนด์บ็อกซ์ตามรูปแบบของประเทศไทยด้วย",https://www.naewna.com/politic/612376,2021_10_30
‘เทพไท’ฟันธง!‘อุ๊งอิ๊ง’คุมคอกเพื่อไทย ครั้งสุดท้าย‘ระบอบทักษิณ’,เมื่อวันที่ 30 ตุลาคม 2564 นายเทพไท เสนพงศ์ อดีตส.ส.นครศรีธรรมราช พรรคประชาธิปัตย์ ได้โพสต์ Facebook ส่วนตัว ข้อความว่า การที่ น.ส.แพทองธาร ชินวัตร หรือคุณอุ๊งอิ๊ง เข้ามารับตำแหน่งเป็นประธานคณะที่ปรึกษาด้านการมีส่วนร่วม และนวัตกรรม ของพรรคเพื่อไทยนั้น ถือว่าเป็นการเปิดตัวลงสนามการเมืองอย่างชัดเจน ภายใต้การสนับสนุนของ คุณทักษิณ ชินวัตร ผู้เป็นพ่อ เป็นการเปิดหน้าชก และเป็นไพ่ใบสุดท้ายของคุณทักษิณ ที่จะต่อสู้ทางการเมือง โดยมีเดิมพันของการกลับมาประเทศไทยให้ได้อีกครั้งหนึ่ง นายเทพไท กล่าวว่า การผลักดันให้คุณอุ๊งอิ๊ง เข้ารับตำแหน่งประธานคณะที่ปรึกษาด้านการมีส่วนร่วม และนวัตกรรม ของพรรคเพื่อไทยในครั้งนี้ น่าจะมาจากเหตุผล คือ 1.ต้องการให้คนในครอบครัว เข้ามาควบคุม และนำพรรคเพื่อไทย ที่เป็นเหมือนมรดกของตระกูลชินวัตร ทางการเมืองต่อไป 2.การให้คุณอุ๊งอิ๊ง ซึ่งเป็นลูกสาวคนสุดท้อง ที่มีความเหมือนคุณทักษิณมากที่สุด มาเป็นตัวแทนทางการเมือง เพราะเชื่อมั่นว่าสามารถทำงานในฐานะนอมินีหรือตัวแทนคุณทักษิณ ได้มากกว่าบุคคลภายนอก เพราะเลือดย่อมข้นกว่าน้ำ อย่างแน่นอน 3.การที่คุณอุ๊งอิ๊ง เข้ามาเป็นผู้นำทางการเมืองในพรรคเพื่อไทย เป็นการปรับภาพลักษณ์และหวังดึงคะแนนเสียงจากคนรุ่นใหม่ให้กับพรรคเพื่อไทย จากฐานเสียงของพรรคก้าวไกล ได้ส่วนหนึ่ง 4.เมื่อคุณอุ๊งอิ๊ง เข้ามามีบทบาทในพรรคเพื่อไทย เป็นการเรียกขวัญกำลังใจ ของสมาชิกพรรค และส่งสัญญานให้กับ ส.ส.ที่กำลังคิดจะย้ายพรรค ได้รับรู้ว่างานนี้นายใหญ่สู้จริง ถึงขั้นใช้ชีวิตของลูกสาวมาเป็นเดิมพัน 5.จะส่งคุณอุ๊งอิ๊ง เป็นแคนดิเดตนายกรัฐมนตรีของพรรคเพื่อไทย เพราะการสนับสนุนให้คนในตระกูลชินวัตร เป็นนายกรัฐมนตรี สามารถสร้างความมั่นใจ และไว้วางใจได้มากกว่าบุคคลภายนอก ที่คุณทักษิณเคยได้รับบทเรียน จากกรณีของนายสมัคร สุนทรเวช ที่เคยเป็นนายกรัฐมนตรีมาแล้ว การเปิดเกมการเมืองของคุณทักษิณครั้งนี้ น่าจะเป็นสงครามครั้งสุดท้าย ที่เอาชีวิตลูกสาวสุดที่รักมาเป็นเดิมพันทางการเมือง ที่ต้องเสี่ยงกับชะตากรรมของชีวิต เหมือนกับคนในตระกูลชินวัตรได้เผชิญมาแล้ว ถึงขั้นที่คุณอุ๊งอิ๊งได้ประกาศบนเวทีพรรคเพื่อไทย ว่าพ่อต้องการกลับมากราบแผ่นดินไทย และกราบผู้มีพระคุณ ให้ได้อีกครั้งหนึ่ง นายเทพไท ระบุ - 004,https://www.naewna.com/politic/612378,2021_10_30
รวบ 21 เขมรลอบเข้าไทยจ่ายค่าหัวคนละ 2 พันมุ่งหน้าทำงานประจวบฯ-ชลบุรี,"ฉก.อรัญประเทศ กองกำลังบูรพา จับมือตำรวจ ตม.สระแก้ว และชุดสืบสวน สภ.คลองน้ำใส รวบ 21 เขมรลอบเข้าไทยช่องธรรมชาติเสียค่าหัวคนละ 2,000 บาทสารภาพเดินทางไปทำงานที่ประจวบคีรีขันธ์และชลบุรี เมื่อเวลา 05.00 น.วันที่ 30 ต.ค.64 พ.อ.เอกพงษ์ กฤตยาเกียรติชุติ ผบ.ชค.ทพ.12(ผู้บังคับชุดควบคุมกรมทหารพรานที่12) ฉก.อรัญประเทศ กองกำลังบูรพา ได้สั่งการให้ ร.อ.เตชทัต เฉลิมจิตต์ ผบ.ร้อย ทพ.1207(ผู้บังคับกองร้อยทหารพรานที่1207) ประสานความร่วมมือกับ พ.ต.อ.รุ่ง ทองมนต์ ผกก.ตม.จว.สระแก้ว และ ชุดสืบสวน สภ.คลองน้ำใส อ.อรัญประเทศ จ.สระแก้ว สนธิกำลังร่วมกันออกลาดตะเวณป้องกันและสกัดกั้นการลักลอบเข้าเมืองโดยผิดกฎหมายของแรงงานต่างด้าวชาวกัมพูชา บริเวณชายแดนช่องทางธรรมชาติ ต.คลองน้ำใส อ.อรัญประเทศ จ.สระแก้ว ตามมาตรการคุมเข้มแนวชายแดนป้องกันการแพร่ระบาดของไวรัสโควิด-19ที่อาจติดมากับแรงงานต่างด้าวลักลอบเข้าเมืองโดยผิดกฎหมาย ของ พล.ต.อมฤต บุญสุยา ผู้บัญชาการกองกำลังบูรพา ต่อมา จนท.ชุดปฏิบัติการร่วม ร้อย ทพ.1207 ได้ตรวจพบกลุ่มบุคคลต้องสงสัยคาดว่าเป็นแรงงานต่างด้าวชาวกัมพูชา กลุ่มใหญ่ลักลอบเดินเท้าข้ามตะเข็บชายแดนช่องทางธรรมชาติจากฝั่งกัมพูชาเข้ามาในประเทศไทยบริเวณท้ายหมู่บ้าน หมู่ที่ 1 บ้านคลองน้ำใส ต.คลองน้ำใส อ.อรัญประเทศ จ.สระแก้ว แล้วเข้าไปหลบซ่อนตัวอยู่ในไร่อ้อยริมชายแดนของชาวบ้านใน ต.คลองน้ำใส จนท.จึงนำกำลังเข้าปิดล้อมและสามารถควบคุมตัวไว้ได้ทั้งหมดเป็นชาวกัมพูชา จำนวน 21 คน เป็นชาย 10 คน หญิง 11 คน ตรวจสอบไม่มีเอกสารเดินทางและเอกสารอนุญาตทำงานในประเทศไทย ร.อ.เตชทัตฯจึงให้ จนท.ทหารเสนารักษ์ ร้อย ทพ.1207 สวมใส่ชุดพีพีอี มาทำการตรวจคัดกรองโควิดเบื้องต้น ก่อนควบคุมตัวทั้งหมดมาทำการสอบสวนที่ กองร้อยทหารพรานที่1207 ต.คลองน้ำใส อ.อรัญประเทศ จ.สระแก้ว จากการสอบสวนเบื้องต้นชาวกัมพูชาทั้งหมดรับสารภาพว่าต้องการเดินทางไปทำงานที่ จ.ประจวบคีรีขันธ์ จำนวน 6 คน และไปทำงานที่ จ.ชลบุรี จำนวน 15 คน โดยได้รับการติดต่อจากนายหน้าชาวเขมรในฝั่งปอยเปต ประเทศกัมพูชา ให้มาทำงานที่ฝั่งไทยจะได้ค่าแรงงานวันละ 300-400 บาท แต่ต้องเสียค่านายหน้าคนละ 2,000 บาท ซึ่งพวกตนอยู่ที่บ้านเกิดในฝั่งกัมพูชาไม่มีงานทำไม่มีเงินใช้จ่าย ใกล้จะอดตายกันอยู่แล้วเมื่อมีนายหน้ามาชักชวนจึงตัดสินใจจะมาทำงานที่ฝั่งไทย โดยนายหน้าชาวเขมรได้พาเดินเท้าลักลอบข้ามชายแดนเข้ามาในฝั่งไทยเพื่อรอรถจากขบวนการดังกล่าวมารับแต่มาถูก จนท.ไทยจับกุมได้เสียก่อน หลังจากสอบสวนเบื้องต้นแล้ว จนท.ร้อย ทพ.1207 ได้ควบคุมตัวแรงงานชาวเขมรทั้ง 21 คนไปส่งให้พนักงานสอบสวน สภ.คลองน้ำใส อ.อรัญประเทศ จ.สระแก้ว ดำเนินการตามกฎหมายต่อไป - 003",https://www.naewna.com/local/612379,2021_10_30
โควิดเล่นงาน‘คนงานแพ็กเนื้อ’ในสหรัฐฯ ป่วยหลายหมื่น-ดับหลายร้อย,"30 ตุลาคม 2564 สำนักข่าวต่างประเทศรายงาน รายงานจากคณะกรรมการสภาผู้แทนราษฏรสหรัฐฯ ซึ่งเผยแพร่เมื่อต้นสัปดาห์นี้ ระบุว่าคนงานโรงงานบรรจุเนื้อสัตว์ลงหีบห่อในประเทศป่วยเป็นโรคติดเชื้อไวรัสโคโรนาสายพันธุ์ใหม่ (โควิด-19) อย่างน้อย 59,000 ราย และเสียชีวิต 269 ราย คณะอนุกรรมการเฉพาะกิจประจำสภาผู้แทนราษฎรสหรัฐฯ ด้านวิกฤตโรคโควิด-19 ใช้ข้อมูลจากเอกสารภายในของบางบริษัทบรรจุเนื้อสัตว์ลงหีบห่อรายใหญ่ที่สุดในประเทศ ซึ่งชี้ว่าจำนวนผู้ป่วยและผู้ป่วยเสียชีวิตในบริษัทเหล่านั้นสูงกว่าการคาดการณ์ก่อนหน้านี้ราว 3 เท่า รายงานชี้ว่าบริษัทเหล่านี้ให้ความสำคัญกับผลกำไรและการผลิตมากความปลอดภัยของคนงาน ยังคงใช้วิธีดำเนินงานที่ทำให้มีคนทำงานในโรงงานอย่างหนาแน่น นำไปสู่การแพร่กระจายของเชื้อไวรัสฯ โดยง่าย แทนที่จะจัดการสัญญาณบ่งชี้อันชัดเจนว่าคนงานกำลังติดเชื้อในอัตราที่น่าตกใจเพราะสภาพแวดล้อมการทำงาน สถานการณ์ดังกล่าวอาจเลวร้ายกว่าที่คาดคิด เพราะเอกสารของบริษัทส่วนมากไม่ได้นับรวมจำนวนผู้ป่วยโรคโควิด-19 ที่ได้รับการยืนยันผลจากการตรวจข้างนอกหรือการรายงานด้วยตัวเองของลูกจ้าง อย่างไรก็ดี สถาบันเนื้อสัตว์แห่งอเมริกาเหนือ (NAMI) ออกมาปกป้องการรับมือโรคระบาดใหญ่ของอุตสาหกรรมบรรจุเนื้อสัตว์ลงหีบห่อ เมื่อวันพุธ (27 ต.ค.) ที่ผ่านมา จูลี แอนนา พอตต์ส ประธานและซีอีโอสถาบันฯ กล่าวว่าคนงานแพ็กเนื้อสัตว์และสัตว์ปีกด่านหน้าเป็นกลุ่มแรกๆ ที่ได้รับผลกระทบจากโรคระบาดใหญ่ แต่ข้อมูลที่เผยแพร่ต่อสาธารณะยืนยันว่ามาตรการที่ใช้ในภาคอุตสาหกรรมตั้งแต่ฤดูใบไม้ผลิปี 2020 เช่น การป้องกันการติดเชื้อในวงกว้างและความพยายามฉีดวัคซีน ได้ปกป้องแรงงานที่ยังคงทำงานเพื่อความอิ่มท้องของชาวอเมริกันและทำให้เศรษฐกิจเดินหน้าต่อไป ทั้งนี้ รายงานจากสภาฯ อ้างอิงเอกสารจากบริษัทแปรรูปอาหารเจบีเอส (JBS) ไทสัน ฟูดส์ (Tyson Foods) สมิธฟีลด์ ฟูดส์ (Smithfield Foods) คาร์กิลล์ (Cargill) และเนชันแนล บีฟ (National Beef) โดยกลุ่มบริษัทข้างต้นครองส่วนแบ่งตลาดเนื้อวัวมากกว่าร้อยละ 80 และตลาดเนื้อหมูมากกว่าร้อยละ 60",https://www.naewna.com/inter/612381,2021_10_30
‘เด็กเพื่อไทย’อัดรัฐเหมือนคนหลับไม่รู้จักตื่น ปล่อยคนตกงานกว่า7แสนคน,เมื่อวันที่ 30 ตุลาคม 2564 นายชนินทร์ รุ่งธนเกียรติ รองโฆษกพรรคเพื่อไทย กล่าวถึงกรณีรัฐบาลอนุมัติให้มีโครงการส่งเสริมและรักษาระดับการจ้างงานในธุรกิจ SMEs เพื่อจ่ายเงินสนับสนุนบริษัทที่คงการจ้างงานระหว่างเดือน พ.ย.2564-ม.ค.2565 เป็นเวลา 3เดือน ว่ารัฐบาลนอนหลับเพิ่งตื่น จึงออกนโยบายผิดเวลาไม่สอดคล้องกับสถานการณ์การเปิดประเทศในวันที่ 1 พฤศจิกายนนี้ที่ธุรกิจบางรายเริ่มกลับมาจ้างงาน ทั้งที่นโยบายคงการจ้างงานเป็นมาตรการสำคัญที่พรรคเพื่อไทยสนับสนุนให้รัฐบาลดำเนินการตั้งแต่ช่วงโควิด-19ระบาดหนักและต้องมีการสั่งปิดกิจการเป็นเวลานาน จนหลายธุรกิจต้องเลิกจ้างพนักงาน ปิดกิจการไปนับไม่ถ้วน เพราะการบริหารที่ล้มเหลวและไร้ประสิทธิภาพของรัฐบาล จนทำให้คนว่างงานจากการรายงานของสำนักงานพัฒนาการเศรษฐกิจและสังคมแห่งชาติ เพิ่มขึ้นเป็น 7.3 แสนคน เป็นคนตกงาน 4.4แสนคน และเด็กจบใหม่ 2.9 แสนคน อีกทั้งตัวโครงการเองก็ไม่ได้มีการประชาสัมพันธ์ให้กว้างขวางให้ผู้ประกอบการทั่วไปทราบ ราวกับอยากทำเงียบๆ ไม่อยากให้มีบริษัทลงทะเบียนขอรับการสนับสนุน นายชนินทร์ กล่าวอีกว่า ในช่วงเวลานี้ที่รัฐบาลรณรงค์เปิดประเทศเปิดเศรษฐกิจให้ประชาชนกลับมาใช้ชีวิตตามปกติมากขึ้น แต่ประชาชนโดยทั่วไปยังมีรายได้ตกต่ำ และหลายคนยังคงตกงานอยู่ นโยบายหลักของรัฐบาลควรเป็นมาตรการกระตุ้นเศรษฐกิจ ส่งเสริมให้ประชาชนที่พอมีกำลังซื้อนำเงินออกมาใช้ เช่น มาตรการใช้จ่ายเพื่อลดหย่อนภาษีรายได้ หรือมาตรการเพื่อลดค่าใช้จ่ายให้ประชาชน เช่น การอุดหนุนภาษีเพื่อลดราคาสินค้า หรือการงดเว้นการเก็บค่าบริการบางอย่างเพื่อลดค่าครองชีพ ให้ประชาชนที่ยังลำบาก สามารถมีเงินเพียงพอจะซื้อสินค้า บริการ และจ่ายค่าเดินทางในชีวิตประจำวันได้ จะเหมาะสมกว่า รัฐบาลชุดนี้คิดช้า ทำช้า มาเมื่อสาย เหมือนคนหลับไม่รู้จักตื่น ไม่เคยคิดเผื่อ ไม่คิดล่วงหน้า มาตรการคงการจ้างงานออกมาช้าไม่ทันการณ์แบบนี้ ธุรกิจจึงล้มตายไปมาก หากดันทุรังบริหารต่อไป ผมว่าเป็นการบังคับให้ประชาชนต้องตกงานมากกว่า นายชนินทร์ กล่าว - 004,https://www.naewna.com/politic/612380,2021_10_30
‘มท.1’ห่วงปชช.!วันลอยกระทง สั่งพ่อเมืองป้องอุบัติเหตุเข้มคุม‘โควิด’ระบาด,มท.1 เป็นห่วงประชาชนช่วงวันเพ็ญเดือน 12 สั่งการทุกจังหวัด - กทม. เตรียมพร้อมป้องกันอุบัติเหตุและไฟไหม้ในวันลอยกระทง ควบคู่มาตรการควบคุมการระบาดโควิด-19 อย่างเคร่งครัด เมื่อวันที่ 30 ตุลาคม 2564 พลเอก อนุพงษ์ เผ่าจินดา รัฐมนตรีว่าการกระทรวงมหาดไทย ในฐานะผู้บัญชาการป้องกันและบรรเทาสาธารณภัยแห่งชาติ เปิดเผยว่า ในวันศุกร์ที่ 19 พฤศจิกายน 2564 นี้ ตรงกับวันขึ้น 15 ค่ำ เดือน 12 เป็นวันลอยกระทง ซึ่งตามประเพณีไทย ในแต่ละจังหวัดและกรุงเทพมหานคร จะจัดสถานที่ให้พี่น้องประชาชน ได้ลอยกระทงตามประเพณี ในช่วงเวลาที่ต่างกันไป โดยคาดว่าจะมีพี่น้องประชาชนนิยมเดินทางไปร่วมกันลอยกระทงกันเป็นจำนวนมาก โดยเฉพาะบริเวณริมน้ำ โป๊ะ ท่าเรือโดยสาร ซึ่งมักจะเกิดอุบัติเหตุทั้งทางถนน ทางน้ำ และเหตุไฟไหม้อยู่เป็นประจำ สร้างความสูญเสียต่อชีวิตและทรัพย์สินของพี่น้องประชาชนเป็นอย่างมาก ผมได้สั่งการให้ผู้ว่าราชการจังหวัดทุกจังหวัดในฐานะผู้อำนวยการกองอำนวยการป้องกันและบรรเทาสาธารณภัยจังหวัด เตรียมความพร้อมป้องกันอันตรายให้พี่น้องประชาชนที่จะเดินทางไปร่วมประเพณีลอยกระทง ทั้งด้านการจราจรบนท้องถนน ทางน้ำ รวมถึงอันตรายจากพลุ ประทัด ดอกไม้ไฟ โดยเข้มงวด กวดขัน การออกใบอนุญาตหรือต่ออายุใบอนุญาต ลงพื้นที่ตรวจสอบสถานที่เก็บ ทำ หรือขายดอกไม้ไฟ ให้เป็นไปตามกฎหมายโดยเคร่งครัด และให้เร่งตรวจตราสถานที่ โป๊ะ ท่าเรือโดยสาร หากพบว่ามีสภาพไม่ปลอดภัย ต้องซ่อมแซมให้มีความมั่นคงแข็งแรง รวมถึงดูแลเต็นท์ และสถานที่จัดงานให้ปลอดภัย พร้อมกำชับให้องค์กรปกครองส่วนท้องถิ่น และหน่วยงานที่จะจัดงานวันลอยกระทง เตรียมการป้องกันและระวังไม่ให้เกิดอุบัติภัย ทั้งหน่วยเคลื่อนที่เร็ว อุปกรณ์ดับเพลิง อุปกรณ์กู้ภัย ทั้งทางบก ทางน้ำ หน่วยบริการการแพทย์ฉุกเฉินให้พร้อมช่วยเหลือประชาชนได้อย่างรวดเร็วและทันท่วงที รมว.มหาดไทย กล่าว รัฐมนตรีว่าการกระทรวงมหาดไทย กล่าวต่อว่า นอกจากนี้ ในวันลอยกระทง 19 พฤศจิกายน 2564 ให้จัดชุดปฏิบัติการโดยบูรณาการร่วมทุกภาคส่วนในพื้นที่ เฝ้าระวังสถานที่ที่เสี่ยงต่อการเกิดอัดคีภัย และอุบัติภัยอื่น โดยเฉพาะตามริมน้ำ โป๊ะ ท่าเรือโดยสาร ที่เป็นจุดเสี่ยงอันตราย พร้อมอำนวยความสะดวกด้านจราจร รักษาความสงบเรียบร้อย รวมถึงความปลอดภัยของผู้โดยสาร ควบคู่กับมาตรการป้องกันและควบคุมโรคโควิด-19 อย่างเคร่งครัด ทั้งการตรวจวัดอุณหภูมิ การสวมหน้ากากอนามัย รักษาระยะห่างระหว่างกัน ล้างมือด้วยน้ำสบู่หรือเจลแอลกอฮอล์ล้างมืออย่างสม่ำเสมอ และเร่งสร้างการรับรู้และกระตุ้นเตือนให้พี่น้องประชาชนได้เข้าใจแนวปฏิบัติตามกฎหมาย และตระหนักถึงอันตราย ผลกระทบที่อาจเกิดจากการจุดพลุ ประทัด ดอกไม้ไฟ การปล่อยโคมลอย โคมควัน และเชิญชวนประชาชนจิตอาสา ร่วมทำความสะอาด เก็บขยะตามสถานที่จัดงาน ตามแหล่งน้ำ เพื่อป้องกันการเกิดสิ่งกีดขวางทางน้ำและรักษาระบบนิเวศน์ต่อไป ในขณะนี้ยังอยู่ในช่วงสถานการณ์การแพร่ระบาดของโรคโควิด-19 จึงขอความร่วมมือพี่น้องประชาชนปฏิบัติตามมาตรการป้องกันการระบาดโรคโควิด-19 อย่างเคร่งครัด ทั้งนี้ หากพี่น้องประชาชนพบเห็นการทะเลาะวิวาท หรือเหตุความไม่สงบในงานลอยกระทง สามารถแจ้งเจ้าหน้าที่ หรือโทร. 191 และหากพบเหตุไฟไหม้ หรืออุบัติภัย แจ้งสายด่วนอัคคีภัย โทร. 199 หรือสายด่วนนิรภัย โทร. 1784 ได้ทันที รมว.มหาดไทย กล่าวย้ำ - 004,https://www.naewna.com/politic/612385,2021_10_30
อีก 2 วันเปิดประเทศพม่ายิ่งทะลักจับอีก 18 คนมุ่งหน้าทำงานที่ 'นนทบุรี-สมุทรปราการ',"ฉก.ลาดหญ้าฯร่วมตำรวจฝ่ายปกครองรวบชาวเมียนมาลอบเข้าเมืองได้อีก 18 คน ทั้งหมดสารภาพมาจาก จ.พะโค จ.เนปิดอ และ จ.เมาะลำใย ยอมจ่ายค่าหัวรายละ 17,000-20,000 บาท มุ่งหน้าทำงานที่ นนทบุรี-สมุทรปราการ เมื่อเวลา 04.30 น.วันนี้ 30 ต.ค.64 เจ้าหน้าที่ทหารหน่วยเฉพาะกิจลาดหญ้า (ฉก.ลาดหญ้า)กองกำลังสุรสีห์ พร้อมชุดปฏิบัติการข่าว กกล.สุรสีห์ เจ้าหน้าที่ตำรวจ สภ.เมืองกาญจนบุรี เจ้าหน้าที่ ตม.กาญจนบุรี เจ้าหน้าที่ฝ่ายปกครองอำเภอเมืองกาญจนบุรี และจนท.สาธารณสุข อ.เมืองกาญจนบุรี ประจำจุดตรวจร่วมช่องเขาหนีบ ต.บ้านเก่าอ.เมือง จ.กาญจนบุรี ได้รับแจ้งจากพลเมืองดีว่า พบกลุ่มบุคคลต้องสงสัยเป็นแรงงานต่างด้าวชาวเมียนมาหลบซ่อนตัวอยู่ชายป่าท้องที่บ้านประตูด่าน หมู่ 14 ต.บ้านเก่า องเมือง จ.กาญจนบุรี หลังจากได้รับแจ้งจึงรายงานให้ผู้บังคับบัญชาของแต่ละสังกัดทราบ จากนั้นจึงนำกำลังไปตรวจสอบ ไปถึงพบแรงงานต่างด้าวชาวเมียนมาหลบซ่อนตัวอยู่ เจ้าหน้าที่จึงเข้าทำการจับกุมตัว รวม 18 คน เป็นชาย 11 คน หญิง 7 คน จากการตรวจวัดอาการไข้เบื้องต้นทั้งหมดอุณหภูมิไม่เกิน 37.5 องศาฯ โดยแรงงานทั้งหมดมาจากหลายจังหวัดของประเทศเมียนมา เช่น จ.พะโค จ.เนปิดอ และ จ.เมาะลำใย โดยมีนายหน้าเป็นชาวเมียนมาที่ชำนาญเส้นทางนำพาเดินข้ามชายแดนมาหลบซ่อนตัวอยู่ที่บริเวณดังกล่าว จากนั้นจะมีคนมารับไปทำงาในพื้นที่จังหวัดชั้นใน ประกอบด้วย จ.สมุทรปราการ และ จ.นนทบุรี แรงงานบางรายมีญาติพี่น้องทำงานอยู่ในพื้นที่ดังกล่าวอยู่แล้ว ซึ่งทั้งหมดได้จ่ายเงินให้กับนายหน้าไปแล้วคนละ 17,000-20,000 บาท ขึ้นอยู่กับระยะทาง หลังจากกลุ่มแรงงานให้การยอมรับสารภาพเจ้าหน้าที่จึงนำตัวส่งพนักงานสอบสวน สภ.เมืองกาญจนบุรี ดำเนินคดีตามกฎหมาย ฐานลักลอบเข้ามาในราชอาณาจักรไทย โดยไม่ได้รับอนุญาต (พ.ร.บ.คนเข้าเมือง พ.ศ.2522) ก่อนที่จะส่งให้ ตม.ผลักดับกลับประเทศต่อไป ผู้สื่อข่าวรายงานว่า วันที่ 1 พ.ย.64 ที่จะถึงนี้รัฐบาลได้มีนโยบายเปิดประเทศเพื่อต้นรับนักท่องเที่ยวชาวต่างชาติพร้อมกันทั่วประเทศโดยไม่ต้องกักตัว แต่ยังไม่อนุญาตให้แรงงานต่างด้าวชาวเมียนมาเข้ามาในราชอาณาจักรไทยอย่างถูกกฎหมาย เนื่องจากเกรงว่าแรงงานเหล่านี้จะเป็นพาหะของเชื้อไวรัสโควิด-19 มาแพร่ระบาดในพื้นที่ของประเทศไทย ดังนั้นนายจีระเกียรติ ภูมิสวัสดิ์ ผู้ว่าราชการจังหวัดกาญจนบุรี พล.ต.บรรยง ทองน่วม ผบ.พล.ร.9 พล.ต.ต.ไพโรจน์ คุ้มภัย ผบก.ภ.จว.กาญจนบุรี พ.ต.อ.พงษกร อุปพงษ์ รอง ผบก.ภ.จว.กาญจนบุรี พ.อ.เฉลิมชัย ชัดใจ ผบ.ฉก.ลาดหญ้า กกล.สุรสีห์ พ.อ.ธัชเดช อาบัวรัตน์ รอง.ผบ.ฉก.ลาดหญ้า กกล.สุรสีห์ พ.ต.อ.สุกิจ ก้องจตุศักดิ์ ผกก.กก.ตชด.13 (ค่ายพระพุทธยอดฟ้า) จึงสั่งการให้ข้าราชการทุกสังกัดสนธิกำลังเฝ้าระวังป้องกันการลักลอบเข้ามาราชอาณาจักรไทยโดยผิดกฎหมายของแรงงานจากประเทศเพื่อนบ้านอย่างเคร่งครัดตลอด 24 ชั่วโมง โดยเน้นย้ำบริเวณชายแดน 5 อำเภอที่มีแนวเขตติดกับประเทศเมียนมาประกอบด้วย อ.ด่านมะขามเตี้ย อ.เมืองกาญจนบุรี อ.ไทรโยค อ.ทองผาภูมิและอ.สังขละบุรี ที่มีระยะทางชายแดนรวมกันประมาณ 371 กิโลเมตร มีช่องทางเข้าออก 43 ช่องทาง ทั้งหมดเป็นไปตามนโยบายของ พล.อ.ประวิตร วงษ์สุวรรณ รองนายกรัฐมนตรี ที่ได้เน้นย้ำให้จังหวัดที่มีชายแดนติดกับประเทศเพื่อนบ้านเฝ้าระวังป้องกันการลักลอบเข้ามาในราชอาณาจักรไทยโดยผิดกฎหมายอย่างเคร่งครัด เพราะประเทศไทยถูกรัฐบาลสหรัฐฯลดระดับด้านการป้องกันการค้ามนุษย์ลงมาอยู่ในกลุ่ม Tier 2 เฝ้าระวัง อีกทั้งเพื่อป้องกันการแพร่ระบาดของเชื้อโควิด-19 สายพันธุ์ใหม่ด้วย",https://www.naewna.com/local/612386,2021_10_30
‘ ปชป.’ไม่กังวลพรรคไหนเปิดตัวใคร ชู‘จุรินทร์’นั่งนายกฯปชช.สนับสนุนแน่,เมื่อวันที่ 30 ตุลาคม 2564 นายราเมศ รัตนะเชวง โฆษกพรรคประชาธิปัตย์ (ปชป.) กล่าวถึงการเคลื่อนไหวทางการเมืองของแต่ละพรรค ว่า ในส่วนของพรรคการเมืองอื่นๆ คงไม่ไปก้าวล่วง เชื่อว่าทุกพรรคการเมืองมีเส้นทางเดินกิจกรรมทางการเมืองอยู่แล้ว ซึ่งเป็นสิทธิของแต่ละพรรคที่จะนำเสนอบุคคลใดเป็นผู้นำหรือร่วมทำงานทางการเมืองก็ถือว่าเป็นเรื่องปกติ ทุกฝ่ายจะต้องเปิดกว้างรับฟังซึ่งกันและกัน เพราะท้ายที่สุดภาคปฏิบัติในทางการเมืองคือสิ่งสำคัญที่สุด ถ้าปฏิบัติในทางการเมืองโดยยึดความซื่อสัตย์ สุจริต ยึดการปกครองในระบบประชาธิปไตยอันมีพระมหากษัตริย์ทรงเป็นประมุข ก็ต้องถือว่าประชาชนประเทศได้ประโยชน์เป็นเรื่องที่ดี วันข้างหน้าก็ทำงานร่วมกันได้หากยึดหลักการทำงานเหมือนที่กล่าวมา นายราเมศ กล่าวต่อว่า ในส่วนของพรรค ปชป. มีนายจุรินทร์ ลักษณวิศิษฏ์ เป็นหัวหน้าพรรค และทุกคนในพรรคพร้อมสนับสนุนให้เป็นนายกรัฐมนตรี ตลอดเส้นทางการเมืองของนายจุรินทร์นั้นจะเห็นว่านายจุรินทร์ทุ่มเท ตั้งใจ ทำงานให้กับประชาชนและประเทศชาติมาตลอดชีวิต ยึดความซื่อสัตย์สุจริตในการทำงาน ยึดมั่นในชาติ ศาสนา พระมหากษัตริย์ หลักการสำคัญนี้ได้ผ่านการพิสูจน์มาด้วยระยะเวลาที่ผ่านมา เป็นประจักษ์ และขณะนี้ที่ประชาชนเห็นได้ชัดที่สุดคือ การทำงานในฐานะรองนายกรัฐมนตรี และรัฐมนตรีว่าการกระทรวงพาณิชย์ มีผลงานมากมายที่พิสูจน์ให้เห็นว่าทำงานให้กับประชาชนและประเทศได้เป็นอย่างดี พรรคการเมืองต่างๆ จะเปิดตัวใคร อย่างไร เราไม่กังวล และจะทำหน้าที่ขณะนี้ให้สมบูรณ์และดีที่สุด ซึ่งก็พร้อมแข่งขันกันตามระบบประชาธิปไตย และเชื่อมั่นในความเป็น ปชป. เชื่อมั่นในตัวหัวหน้าพรรค รวมถึงเชื่อว่าประชาชนพร้อมสนับสนุนให้นายจุรินทร์ เป็นนายกรัฐมนตรี เพื่อทำงานให้กับประชาชนและประเทศชาติอย่างแน่นอน นายราเมศ กล่าว - 004,https://www.naewna.com/politic/612388,2021_10_30
‘ธวเดช’งง!เปิดเรียน On Site ได้ไม่พร้อมกัน สวดยับเหลื่อมล้ำการศึกษา,ธวเดช ชี้ จังหวัดเดียวกัน แต่เปิดเรียน On Site ได้ไม่พร้อมกัน สะท้อน ศธ. บริหารการศึกษาแบบเหลื่อมล้ำ จี้พิจารณาตัวเอง เมื่อวันที่ 30 ตุลาคม 2564 จากกรณีที่สำนักงานคณะกรรมการการศึกษาขั้นพื้นฐาน (สพฐ.) ซึ่งได้รับนโยบายจาก น.ส.ตรีนุช เทียนทอง รมว.ศึกษาธิการ (ศธ.) ให้ดำเนินการเปิดภาคเรียนที่ 2/2564 วันที่ 1 พฤศจิกายน 2564 โดยการเรียนแบบ On Site ในเทอมนี้ มีโรงเรียนแสดงความจำนงเข้ามาประมาณหนึ่งหมื่นโรงเรียน ซึ่ง สพฐ.มีข้อกำหนดว่า การพิจารณาเปิดเรียน On Site ใน 1 จังหวัด ไม่จำเป็นต้องเปิดพร้อมกันในทุกโรงเรียน โรงเรียนไหนพร้อมก่อน มีมาตรการควบคุมโรคที่ดี ก็สามารถเปิดเรียนก่อนได้นั้น นายธวเดช ภาจิตรภิรมย์ หัวหน้าพรรคแนวทางใหม่ กล่าวว่า หากพิจารณาแนวทางดังกล่าว แม้นโยบายของกระทรวงบอกว่า จะพยายามเปิดเรียนแบบ On Site ให้ได้มากที่สุด แต่สิ่งที่กระทรวงศึกษาฯทำมีเพียงการออกแนวปฏิบัติเท่านั้น ไม่ได้สนับสนุนศักยภาพลงไปด้วย โดยให้โรงเรียนไปพิจารณากันเองจากองค์ประกอบ 6 ประการ คือ 1.ประเมินตนเองในระบบ Thai Dtop Covid Plus (TSC+) หากผ่านระดับสีเขียว จึงสามารถยื่นขออนุญาตเปิดเรียนแบบ On Site ได้ 2.ครู และบุคลากรทางการศึกษาต้องได้รับวัคซีน 85% ขึ้นไป 3. นักเรียนและผู้ปกครองต้องได้รับการฉีดวัคซีนให้ได้มากที่สุด 4.สถานศึกษานำผลการประเมินตนเองเสนอคณะกรรมการสถานศึกษาขั้นพื้นฐานให้ความเห็นชอบ และเสนอต่อคณะกรรมการโรคติดต่อจังหวัด เพื่อพิจารณาอนุมัติให้เปิดเรียน 5 หากคณะกรรมโรคติดต่อจังหวัดอนุมัติให้เปิดเรียน สถานศึกษาต้องปฏิบัติตามมาตรการหลัก คือ เว้นระยะห่างระหว่างบุคคลอย่างน้อย 1-2 เมตร สวมหน้ากากอนามัยหรือหน้ากากผ้าตลอดเวลาที่อยู่ในโรงเรียน ล้างมือบ่อยๆ หรือใช้เจลแอลกอฮอล์ ตรวจวัดอุณหภูมิร่างกาย ลดการแออัด ลดการรวมกลุ่มคนจำนวนมาก ไม่ให้เข้าพื้นที่เสี่ยง และ ทำความสะอาดพื้นผิวสัมผัสร่วม นอกจากนี้ยังมี มาตรการเสริม คือ Self-care ดูแลเอาใจใส่ ปฏิบัติ มีวินัย รับผิดชอบตนเองปฏิบัติตนตามมาตรการอย่างเคร่งครัด Track ลงทะเบียนเข้า ออกโรงเรียน Check สำรวจตรวจสอบบุคคล นักเรียน และกลุ่มเสี่ยง มาจากพื้นที่เสี่ยงเข้าสู่กระบวนการคัดกรอง Quarantine กักตัวเอง 14 วัน เมื่อเข้าสัมผัสหรืออยู่ในพื้นที่เสี่ยงที่มีการระบาด และต้องผ่านการประเมิน ด้านอนามัยสิ่งแวดล้อมให้เป็นตามเกณฑ์มาตรฐาน ได้แก่ การระบายอากาศภายในอาคาร การทำความสะอาด จัด School Isolation แผนเผชิญเหตุและมีการซักซ้อม ควบคุมดูแลการเดินทางจากบ้านไปโรงเรียน และจัดให้มี School Pass สำหรับนักเรียน ครู และบุคลากรในสถานศึกษา อย่างเคร่งครัด และ 6.สถานศึกษารายงานผลการเตรียมความพร้อมก่อนเปิดภาคเรียนต่อผู้บังคับบัญชาตามลำดับชั้น การเรียนแบบ On Site หรือเรียนในโรงเรียน มีความสำคัญมาก เพื่อไม่ให้พัฒนาการการเรียนรู้ของเด็กๆถดถอยไปกว่านี้ การหยุดเรียนในโรงเรียนเป็นเวลานานไม่ส่งผลดีอย่างยิ่ง ซึ่งประเทศไทยเผชิญสถานการณ์นี้มาแล้วกว่า 2 ปี ผมคิดว่านานพอที่จะเตรียมความพร้อมสนับสนุนความช่วยเหลือโรงเรียนต่างๆให้กลับมาเปิดเรียนได้ แต่เท่าที่เห็นมีแต่คำสั่งหรือแนวทางให้โรงเรียนไปทำกันเอง กลายเป็นว่า จังหวัดที่สถานการณ์ดีขึ้นมาก ก็จะยังไม่สามารถเปิดเรียนแบบ On Site ได้ทั้งหมด เพราะต้องยอมรับว่ามาตรการความปลอดภัยยาวยืดที่ผมยกมา หลายโรงเรียนไม่มีความพร้อมที่ทำได้ เพราะแต่ละโรงเรียนมีต้นทุน มีงบประมาณ มีบุคลากรไม่เท่ากัน จึงเท่ากับว่าจะมีแต่โรงเรียนใหญ่ๆที่เปิดเรียนได้ แต่โรงเรียนเล็กๆยังต้องดิ้นรนกันเอาเอง หรืออาจยังต้องอยู่กับการเรียนการสอนแบบออนไลน์ ที่ส่วนใหญ่ยอมรับว่าไม่สามารถทดแทนโรงเรียนได้และสร้างปัญหามากให้ทั้งครูและผู้ปกครอง นายธวเดช กล่าว นายธวเดช กล่าวต่อว่า ถ้าการที่จังหวัดหนึ่งค่อนข้างปลอดภัยขึ้นแล้ว แต่ไม่สามารถเปิดเรียนได้พร้อมกัน ตนถือว่าเป็นการบริหารแบบเหลื่อมล้ำและปัดความรับผิดชอบให้โรงเรียนและครู ขอย้ำว่ามาตรการความปลอดภัยทางสาธารณสุข จะต้องบริหารแบบเชิงรุกไม่ใช่ตั้งรับ เพราะตั้งรับมา 2 ปีแล้ว จะต้องถือเป็นภาระรับผิดชอบของกระทรวงศึกษาธิการที่ต้องสนับสนุนงบประมาณ บุคลากร เครื่องมือต่างๆ ไม่ว่าเจลล้างมือ ATK หรือเข้าไปช่วยจัดการสภาพแวดล้อมใหม่ให้โรงเรียนใช้มาตรการรักษาระยะห่างได้ 2 ปีนานพอแล้วในการระดมสรรพกำลังและวางแผนเพื่อเปิดการเรียนการสอนให้ได้มากที่สุดอย่างเท่าเทียม ในสถานการณ์แบบเดียวกัน หากทำไม่ได้ก็ควรเป็นเรื่องที่เจ้ากระทรวงและหัวหน้ารัฐบาลจะต้องพิจารณาตนเอง เพราะถือว่า เป็นบ่อนทำลายโอกาสในอนาคตของเยาวชนจำนวนมาก - 004,https://www.naewna.com/politic/612391,2021_10_30
'เต้'จ่อพบ2พส.หากจะสึก ชี้2ท่านมีปัญญา'ไทยศรีวิไลย์'ต้องการคนคุณภาพ,30 ตุลาคม 2564จากกรณี พระมหาไพรวัลย์ วรวณฺโณ พระนักเทศน์ชื่อดัง วัดสร้อยทอง ได้ไลฟ์สดผ่านเฟซบุ๊ก ประกาศเตรียมสละสมณเพศ เพื่อเป็นการแสดงอารยะขัดขืน เหตุพระราชปัญญาสุธีรักษาการแทนเจ้าอาวาสวัดสร้อยทอง ไม่ได้รับการแต่งตั้งให้ขึ้นเป็นเจ้าอาวาสนั้น ด้านนายมงคลกิตติ์ สุขสินธารานนท์ ส.ส.บัญชีรายชื่อ หัวหน้าพรรคไทยศรีวิไลย์ โพสต์เฟซบุ๊กระบุข้อความว่า... หลวงพี่สมปอง+หลวงน้องไพรวัลย์ ถ้าไตร่ตรองว่าจะสึกแล้ว วันอังคารผมจะแวะไปหา เพราะ พระทั้ง 2 ท่าน มีปัญญา พูดตรง แก้ปัญหาได้ พรรคไทยศรีวิไลย์ต้องการคนคุณภาพ,https://www.naewna.com/politic/612392,2021_10_30
'ป๋าต๊อบ'ปลงผมบวชชี ขอละทางโลกเพื่อมุ่งศึกษาพระธรรม,30 ตุลาคม 2564 แฟนคลับร่วมอนุโมทนาบุญครั้งใหญ่ เมื่อ ป๋าต๊อบ ปฏิญญา ได้เข้าพิธีปลงผมบวชชี ณ หุบเขาโพธิสัตว์ จ.เพชบุรี เพื่อขอละทางโลกเพื่อมุ่งศึกษาพระธรรมและปฏิบัติอย่างตั้งใจ โดยแฟนสาว ปีใหม่ สุมนรัตน์ ได้โพสต์ภาพลงบนอินสตาแกรม พร้อมระบุข้อความว่า ปล่อยให้เป็น เพื่อจะได้รู้ว่า เย็นเป็นอย่างไร Cr. แม่ชีศันสนีย์ เสถียรสุต ด้านแฟนคลับต่างเข้ามาคอมเม้นท์ สาธุ เป็นจำนวนมาก,https://www.naewna.com/entertain/612394,2021_10_30
ประเทศใน‘ทวีปแอฟริกา’ไม่ถึง10% จะฉีดวัคซีนโควิดได้ตามเป้าหมายปีนี้,"30 ตุลาคม 2564 สำนักข่าวต่างประเทศรายงาน องค์การอนามัยโลก (WHO) คาดการณ์ว่ามีเพียง 5 จาก 54 ประเทศในทวีปแอฟริกา ซึ่งคิดเป็นสัดส่วนไม่ถึงร้อยละ 10 ของประเทศในทวีป ที่จะบรรลุเป้าหมายการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ครบโดสให้ครอบคลุมร้อยละ 40 ของประชากรในประเทศ ภายในสิ้นปีนี้ สำนักงานภูมิภาคแอฟริกาขององค์การฯ ซึ่งตั้งอยู่ในกรุงบราซาวีล เมืองหลวงของคองโก เผยว่า 3 ประเทศในแอฟริกา ได้แก่ เซเชลส์ มอริเชียส และโมร็อกโก ได้บรรลุเป้าหมายดังกล่าวที่กำหนดโดยการประชุมสมัชชาอนามัยโลก (WHA) เมื่อเดือนพฤษภาคมที่ผ่านมาแล้ว พร้อมเสริมว่าตูนิเซียและเคปเวิร์ดใกล้จะบรรลุเป้าหมายแล้วเช่นกัน องค์การฯ เตือนว่าการจำกัดการเข้าถึงสินค้าสำคัญ อาทิ เข็มฉีดยา อาจชะลอการฉีดวัคซีนป้องกันโรคโควิด-19 ในแอฟริกาพร้อมชี้ว่าบางประเทศในแอฟริกา อาทิ เคนยา รวันดา และแอฟริกาใต้ ต่างเผชิญกับความล่าช้าในการรับมอบเข็มฉีดยา ภัยคุกคามที่เกิดขึ้นจากวิกฤตขาดแคลนสินค้าสำหรับวัคซีนยังคงมีให้เห็นในแอฟริกา แม้วัคซีนป้องกันโรคโควิด-19 จะเริ่มหลั่งไหลเข้าสู่แอฟริกาช่วงต้นปีหน้า แต่ปัญหาขาดแคลนเข็มฉีดยาอาจขัดขวางความคืบหน้าดังกล่าว มัตชิดิโซ โมติ ผู้อำนวยการระดับภูมิภาคแอฟริกาขององค์การฯ กล่าว โมติเสริมว่าโครงการจัดหาวัคซีนระดับโลก หรือโคแวกซ์ (COVAX) กำลังเร่งดำเนินการเพื่อจัดการกับภัยคุกคามนี้ผ่านการทำข้อตกลงกับผู้ผลิตเข็มฉีดยา และวางแผนเพื่อหลีกเลี่ยงการส่งมอบปริมาณวัคซีนที่เกินจำนวนเข็มฉีดยา ปัจจุบันแอฟริกายังคงเผชิญปัญหาขาดแคลนวัคซีนป้องกันโรคโควิด-19 รวม 275 ล้านโดส หากพิจารณาจากเป้าหมายการฉีดวัคซีนป้องกันโรคโควิด-19 ครบโดสให้ครอบคลุมร้อยละ 40 ของประชากรทั่วทั้งทวีป ภายในสิ้นปีนี้ ทั้งนี้ แอฟริกาได้ฉีดวัคซีนป้องกันโรคโควิด-19 ครบโดสให้ประชาชนรวมทั้งสิ้น 77 ล้านคน คิดเป็นเพียงร้อยละ 6 ของประชากรทั้งทวีป ขณะที่กลุ่มประเทศรายได้สูงกว่าร้อยละ 70 ได้ฉีดวัคซีนให้ประชากรของตนแล้วมากกว่าร้อยละ 40 องค์การฯ ปิดท้ายทวีปแอฟริกาตรวจพบผู้ป่วยโรคโควิด-19 เกือบ 8.5 ล้านราย และผู้เสียชีวิตมากกว่า 217,000 ราย โดยมี 10 ประเทศในทวีปยังคงเผชิญกับการแพร่ระบาดครั้งใหม่อย่างต่อเนื่อง",https://www.naewna.com/inter/612396,2021_10_30
รวบแล้ว 4 วัยรุ่นมือปืนเมืองเพชรบุรี หลังยกพวกนัดเคลียร์ปัญหาไม่จบก่อนยิงถล่มกัน,"รวบแล้ว 4 วัยรุ่นมือปืนเมืองเพชรบุรี หลังยกพวกนัดเคลียปัญหาไม่จบก่อนต่างฝ่ายใช้อาวุธปืนยิงถล่มกัน ผบช.ภ.7 รุดแถลงข่าว วันที่ 30 ตุลาคม 2564 เวลา 10.30 น.พล.ต.ท.ธนายุตม์ วุฒิจรัสธำรงค์ ผบช.ภ.7 พ.ต.อ.เอกกานต์ ธรรมเกษม, พ.ต.อ.โกศล ยามา รอง ผบก.จว.เพชรบุรี พ.ต.อ.วันชัย ขาวรัมย์ ผกก.สภ.เมืองเพชรบุรี ร่วมแถลงข่าวจับกุมนายภานุวัฒน์ หรือเกมส์ น้อยคง อายุ 24 ปี นายชินาธิป หรือใส ศักดิ์ปรีชา อายุ 22 ปี นายธนกฤต หรือปอน โชคพินอุดม อายุ 23 ปี และนายณธภณ หรือกาย โพธิ์ศิริ อายุ 24 ปีผู้ต้องตามหมายจับศาลจังหวัดเพชรบุรี ที่ 270/2564 ลงวันที่ 29 ตุลาคม 2564 ซึ่งต้องหาว่าร่วมกันพยายามฆ่าผู้อื่น ร่วมกันมีอาวุธปืนและเครื่องกระสุนปืนไว้ในครอบครองโดยไม่ได้รับอนุญาตจากนายทะเบียน, พาอาวุธปืนติดตัวไปในเมืองหมู่บ้านหรือทางสาธารณะโดยไม่ได้รับอนุญาตให้มีอาวุธปืนติดตัวและโดยไม่มีความจำเป็นเร่งด่วนตามสมควร, พาอาวุธปืนติดตัวไปในเมือง หมู่บ้านหรือทางสาธารณะโดยไม่มีเหตุสมควร พล.ต.ท.ธนายุตม์ กล่าวว่าเมื่อช่วงกลางดึกวันที่ 27 ตุลาคม 2564 ศูนย์วิทยุ 191 ภ.จว.เพชรบุรี ได้รับแจ้งเหตุว่าเหตุมีผู้ถูกอาวุธปืนยิงได้รับบาดเจ็บที่บริเวณถนนเลียบคลองชลประทาน ตรงข้ามนาซ่าผับ บ้านนาแค หมู่ 5 ต.ต้นมะม่วง อ.เมือง จ.เพชรบุรี โดยผู้ก่อเหตุได้แยกย้ายหลบหนี และมีผู้ได้รับบาดเจ็บเข้ารักษาตัวโรงพยาบาลพระจอมเกล้าฯ และโรงพยาบาลกรุงเทพ-ธนบุรี จากนั้นเจ้าหน้าที่ตำรวจชุดสืบสวนจึงได้ไปตรวจสอบยังสถานที่เกิดเหตุพบปลอกกระสุนปืน ขนาด.38 ,ขนาด.380 และขนาด .45 จำนวนหลายนัด ใกล้กันพบรถยนต์กระบะอีซูซุ ดีแม๊ก หมายเลขทะเบียน 6 กฐ 4972 กทม. จอดทิ้งไว้ จากการสอบสวยผู้ได้รับบาดเจ็บทราบว่า ผู้ที่ร่วมกันก่อเหตุมีด้วยกันจำนวน 2 กลุ่ม กลุ่มที่ 1มีนายจิระธนินทร์ หรือเรด นาคหมื่นไวย์ กับพวก ประมาณ 10 คน และกลุ่มที่ 2 มีนายภานุวัฒน์ หรือเกมส์ น้อยคง กับพวกประมาณ 15 คน โดยทั้ง 2 กลุ่มได้มีเรื่องบาดหมางท้าทายกันทางเฟสบุ๊คและนัดกันมาพบบริเวณที่เกิดเหตุ เมื่อมาถึงบุคคลทั้ง 2 กลุ่มได้เข้าชกต่อยกันและมีเสียงปืนดังขึ้นหลายนัด มีผู้ถูกอาวุธปืนยิงได้รับบาดเจ็บ เจ้าหน้าที่ตำรวจชุดสืบสวน สภ.เมืองเพชรบุรี ได้รวบรวมพยานหลักฐานจากกล้องวงจรปิด และจากการสอบสวนผู้ที่ได้รับบาดเจ็บ ทราบว่านายภานุวัฒน์ นายชินาธิป นายธนกฤต และนายณธภณ เป็นผู้ก่อเหตุใช้อาวุธปืนยิงตนกับพวกได้รับบาดเจ็บ ต่อมาเมื่อวันที่ 29 ตุลาคม 2564 พนักงานสอบสวนเจ้าของคดีได้รวบรวมพยานหลักฐานขอหมายจับจากศาลจังหวัดเพชรบุรี และศาลได้อนุมัติหมายจับ เจ้าหน้าที่ตำรวจชุดสืบสวนจึงได้จับกุมผู้ต้องหาทั้ง 4 คน ตามหมายจับส่ง พงส.สภ.เมืองเพชรบุรี และขณะนี้เจ้าหน้าที่ตำรวจได้ขอหมายศาลจังหวัดเพชรบุรี จับผู้ต้องหาเพิ่มเติมอีก 5 คน ประกอบด้วย นายจิระธนินทร์ หรือเรด นาคหมื่นไวย์ นายอันดาหรือโต๊ด เดชรุ่ง นายชนาธิปหรืออาร์ม กิตติเวช นายณกรพลัสส์หรือก๊อด ทรัพย์เกิด และ น.ส.อภิสร์ญา หรือภัส อินธิโชคอนันต์ พล.ต.ท.ธนายุตม์ วุฒิจรัสธำรงค์ ผบช.ภ.7 กล่าวว่า ขณะนี้เจ้าหน้าที่ตำรวจรู้ตัวผู้ก่อเหตุทั้งหมดแล้ว และอยู่ระหว่างบล็อกตัว ซึ่งฝากเตือนผู้ปกครองและญาติของผู้ก่อเหตุขอให้นำมามอบตัวกับเจ้าหน้าที่ตำรวจโดยเร็ว หากพบว่าให้การช่วยเหลือหรือให้ที่พักพิงแก่ผู้ต้องหาก็จะถูกดำเนินคดีด้วย",https://www.naewna.com/local/612402,2021_10_30
‘กกต.’ทบทวนคำสั่งปมห้าม ‘อสม.ผู้สมัครอบต.’ปฏิบัติหน้าที่ก่อนเลือกตั้ง,เสียงจากนักรบชุดเทา!ขอ กกต.ทบทวนคำสั่งปมห้าม อสม. ผู้สมัครอบต. ปฏิบัติหน้าที่ช่วงก่อนเลือกตั้ง นายจํารัส คํารอค ประธานชมรมอาสาสมัครสาธารณสุขประจําหมู่บ้านแห่งประเทศไทย ทำหนังสือถึงเลขาธิการคณะกรรมการการเลือกตั้ง ให้ทบทวนหนังสือคําสั่งให้อาสาสมัครสาธารณสุขประจําหมู่บ้าน (อสม.)งดปฏิบัติ หน้าที่ โดยมีเนื้อหา ตามหนังสือด่วนที่สุดเลขที่ ลต 0017/11355 เรื่องขอความร่วมมือให้อาสาสมัครสาธารณสุข ประจําหมู่บ้าน (อสม.)ที่สมัครรับเลือกตั้งเป็นสมาชิกสภาองค์การบริหารส่วนตําบลหรือ นายกองค์การบริหารส่วนตําบล หรือ ผู้ช่วยหาเสียงผู้สมัครรับเลือกตั้ง งดปฏิบัติหน้าที่ นั้น กระผมและคณะกรรมการชมรมอาสาสมัครสาธารณสุขประจําหมู่บ้าน แห่งประเทศไทย มีความเห็นร่วมกันว่า เป็นการจํากัดสิทธิของอาสาสมัครสาธารณสุขประจําหมู่บ้าน (อสม.)และจะมีผลเสียกับประชาชนที่ อสม.ดูแลอยู่ พวกเราเป็นแค่ประชาชนที่มีจิตอาสา มีความมุ่งมั่นในการดูแลคนในชุมชนให้มีคุณภาพชีวิตที่ดี มีหน้าที่ที่จะต้อง ดูแลสุขภาพของคนในชุมชน โดยเฉพาะอย่างยิ่งครัวเรือนที่รับผิดชอบ 10- 15หลังคาเรือนต่อ อสม.1คน หากไม่ปฏิบัติ หน้าที่อาจเกิดความลําบากหรือผลกระทบ เสียหายขึ้นกับประชาชนโดยเฉพาะผู้ป่วย ผู้สูงอายุบางราย อสม.ต้องทําแผล ตรวจวัดเบาหวาน ความดัน รับยาให้ งาน อสม.ส่วนใหญ่เน้นในเรื่องการดูแล ส่งเสริมสุขภาพของประชาชน จึงไม่เห็นว่าเป็น อุปสรรคในการลงสมัครรับเลือกตั้ง หรือหากคู่แข่งทางการเมืองเห็นว่าเป็นการเอาเปรียบ พวกเราทราบดีว่า ตามที่ กกต. ได้ ตีความว่า อสม. ไม่ใช่คนของรัฐ จึงมีสิทธิ์ที่จะลงสมัครรับเลือกตั้งใดๆ ได้โดยไม่นําองค์กร อสม.หรือสัญลักษณ์ อสม. ไปกล่าว อ้างหรือใช้สนับสนุนในการหาเสียง ซึ่ง อสม.ทุกคนทราบดี และปฏิบัติตาม แต่ความเป็นอาสาสมัคร ไม่สามารถถอดออกจาก ตัวตนของ อสม.ได้ มันฝังอยู่ในจิตวิญญาณของพวกเรา คนในพื้นที่ส่วนใหญ่ก็จะรู้อยู่แล้วว่า ใครเป็น อสม.หากคิดว่า ประชาชนเห็นคนที่ทําดีแล้วจะเลือกคนที่เป็นตัวแทนของพวกเขา คงไม่ผิด แต่หากผู้ที่เป็นคู่แข่งต้องการชนะก็ต้องแข่งขันกัน สร้างประโยชน์และทําคุณงามความดี สุดท้ายประชาชนก็จะได้คนที่ดี ที่สุดให้เป็นตัวแทนทางการเมืองของพวกเขา คณะกรรมการชมรมอาสาสมัครสาธารณสุขประจําหมู่บ้านแห่งประเทศไทย จึงมีมติให้ขอ ความอนุเคราะห์มายังท่านเพื่อโปรดพิจารณาทบทวนและยกเลิกคําสั่งดังกล่าว จักเป็นพระคุณยิ่ง - 004,https://www.naewna.com/politic/612401,2021_10_30
ด่วน! ศธ.ประกาศในพื้นที่สีแดงเข้ม กทม.-ปริมณฑลให้หมุนเวียนปฏิบัติงานวันละ 30%,ศธ.ออกประกาศให้บุคลากรในพื้นที่สีแดงเข้มกรุงเทพฯและปริมณฑลหมุนเวียนมาปฏิบัติงานวันละ30% วันที่ 30 ตุลาคม 2564 นายสุภัทร จำปาทอง ปลัดกระทรวงศึกษาธิการ ลงนามประกาศกระทรวงศึกษาธิการ เรื่อง มาตรการป้องกันและควบคุมสถานการณ์การแพร่ระบาดของโรคติดเชื้อไวรัสโคโรนา 2019 ของกระทรวงศึกษาธิการ พื้นที่สีแดงเข้ม กรุงเทพฯ และปริมณฑล ให้บุคลากรหมุนเวียนมาปฏิบัติงาน ณ สถานที่ทำงาน วันละ 30% พื้นที่อื่น ๆ ให้บุคลากรหมุนเวียนมาปฏิบัติงาน ณ สถานที่ทำงาน ตามความเหมาะสม มีผลตั้งแต่ 1 พฤศจิกายน 2564 เป็นต้นไป ทั้งนี้ เพื่อให้การบริหารราชการของกระทรวงศึกษาธิการมีประสิทธิภาพ รวดเร็ว อำนวยความสะดวก และตอบสนองความต้องการของประชาชน และสอดคล้องกับมาตรการป้องกันควบคุมโรคติดเชื้อไวรัสโคโรนา 2019 ที่รัฐบาลได้กำหนด จึงให้ยกเลิกประกาศกระทรวงศึกษาธิการ เรื่อง มาตรการป้องกันและควบคุมสถานการณ์การแพร่ระบาดของโรคติดเชื้อไวรัสโคโรนา 2019 ของกระทรวงศึกษาธิการ ลงวันที่ 28 กันยายน พ.ศ. 2564 และกำหนดมาตรการเพื่อป้องกันการแพร่ระบาดของโรคติดเชื้อไวรัสโคโรนา 2019 โดยกำหนดวันและเวลาทำงานของบุคลากรในสังกัดและในกำกับของกระทรวงศึกษาธิการ ดังนี้ ข้อ 1 ในพื้นที่ควบคุมสูงสุดและเข้มงวด รวมทั้งกรุงเทพมหานครและปริมณฑล ให้ผู้บริหารของหน่วยงานในสังกัดหรือกำกับของกระทรวงศึกษาธิการ กำหนดวันและเวลาทำงานของบุคลากรในสังกัด โดยให้จัดบุคลากรหมุนเวียนมาปฏิบัติงาน ณ สถานที่ทำงานในแต่ละวันทำงานไม่เกินร้อยละ 30 ของบุคลากรทั้งหมด โดยให้คำนึงถึงเป้าหมายการดำเนินงานและผลสัมฤทธิ์สูงสุดของการปฏิบัติงานเพื่ออำนวยความสะดวก และตอบสนองความต้องการของประชาชน ข้อ 2 ในพื้นที่ควบคุมสูงสุด พื้นที่ควบคุม พื้นที่เฝ้าระวังสูง พื้นที่เฝ้าระวังและพื้นที่นำร่องการท่องเที่ยว (ยกเว้นกรุงเทพมหานครและปริมณฑล) ให้ผู้บริหารของหน่วยงานในสังกัดหรือกำกับของกระทรวงศึกษาธิการ กำหนดวันและเวลาทำงานของบุคลากรในสังกัด โดยให้จัดบุคลากรหมุนเวียนมาปฏิบัติงาน ณ สถานที่ทำงานในแต่ละวันทำงานตามความเหมาะสม โดยให้คำนึงถึงเป้าหมายการดำเนินงานและผลสัมฤทธิ์สูงสุดของการปฏิบัติงาน เพื่ออำนวยความสะดวกและตอบสนองความต้องการของประชาชน -001,https://www.naewna.com/local/612400,2021_10_30
อียิปต์พบ‘แหล่งน้ำมัน-ก๊าซ’ใหม่3แห่งในทะเลทราย,"30 ตุลาคม 2564 สำนักข่าวซินหัวรายงาน กระทรวงปิโตรเลียมและทรัพยากรแร่ธาตุของอียิปต์ เปิดเผยว่าเอนี (Eni) บริษัทน้ำมันและก๊าซข้ามชาติของอิตาลี ได้ค้นพบแหล่งน้ำมันและก๊าซ 3 แห่ง ในทะเลทรายตะวันตก (Western Desert) ของอียิปต์ เอนีค้นพบแหล่งน้ำมันและก๊าซใหม่ จำนวน 3 แห่ง ในพื้นที่สัมปทานการพัฒนามาลีฮา (Meleiha Development Concession) และพื้นที่ทางตะวันตกเฉียงใต้ของพื้นที่สัมปทานฯ ในทะเลทรายตะวันตกของอียิปต์ กระทรวงฯ ระบุ แหล่งน้ำมันและก๊าซใหม่สามแห่งดังกล่าวถูกค้นพบจากหลุมยัสมิน ดับเบิลยู-1เอ็กซ์ (Yasmin W-1X) และเอ็มดับเบิลยูดี-21 (MWD-21) ซึ่งถูกขุดเจาะบริเวณอามัน (Aman) ใกล้บ่อลึกมาลีฮาตามลำดับ หลุมยัสมิน ดับเบิลยู-1เอ็กซ์ อยู่ห่างจากบ่อยัสมินไปทางตะวันตก 5 กิโลเมตร พร้อมเสริมว่าการทดสอบผลผลิตพบหลุมดังกล่าวมีกำลังการผลิตน้ำมันดิบชนิดเบา (light crude) 2,000 บาร์เรล และก๊าซที่เกี่ยวข้อง 7 ล้านลูกบาศก์ฟุตต่อวัน ขณะที่หลุมเอ็มดับเบิลยูดี-21 ได้ผลิตน้ำมันดิบชนิดเบาที่อัตราคงที่ 2,500 บาร์เรลต่อวันแล้ว การค้นพบทางตะวันตกเฉียงใต้ของพื้นที่สัมปทานฯ เกิดจากหลุมขุดเจาะเอสดับเบิลยูเอ็ม-4เอ็กซ์ (SWM-4X) ซึ่งอยู่ห่างจากทุ่งมาลีฮาไปทางใต้ 35 กิโลเมตร โดยการทดสอบหลุมดังกล่าวพบอัตราการผลิตน้ำมันประมาณ 1,500 บาร์เรลต่อวัน กระทรวงฯ ระบุว่าแหล่งน้ำมันสำรองที่ทดสอบแล้วทั้งหมดของหลุมขุดเจาะสามหลุมข้างต้นมีน้ำมันประมาณ 50 ล้านบาร์เรล ทั้งนี้ อียิปต์ตั้งเป้าหมายเป็นศูนย์กลางระดับภูมิภาคด้านการค้าน้ำมันและก๊าซธรรมชาติเหลว หลังมีการค้นพบครั้งสำคัญในช่วงไม่กี่ปีที่ผ่านมา ซึ่งรวมถึงแหล่งก๊าซโซห์ร์ (Zohr) ในทะเลเมดิเตอร์เรเนียน ที่มีก๊าซประมาณ 30 ล้านล้านลูกบาศก์ฟุต",https://www.naewna.com/inter/612397,2021_10_30
'เสรีพิศุทธ์'ได้ทีแกล้งโชว์เข่าอ่อนสะดุดล้มล้อเลียนบิ๊กตู่ 'ศรัณย์วุฒิ'ติดต่อเข้าคอก,พรรคเสรีรวมไทยจัดประชุมใหญ่ประจำปี เตรียมเปิดตัวผู้สมัครกทม. ด้านเสรีพิศุทธ์ ได้ทีแกล้งโชว์เข่าอ่อนสะดุดล้มคล้ายล้อเลียน บิ๊กตู่ ลั่นพร้อมสู้ศึกเลือกตั้ง ไม่ยุบรวมกับใคร 30 ต.ค.2564 ที่โรงแรมรอยัลริเวอร์ บางพลัด พรรคเสรีรวมไทย (สร.) ได้จัดประชุมใหญ่สามัญประจำปีของพรรคพล.ต.อ.เสรีพิศุทธ์ เตมียเวส ส.ส.บัญชีรายชื่อ หัวหน้าพรรคเสรีรวมไทย กล่าวถึงการประชุมใหญ่สามัญประจำปีของพรรคที่จัดขึ้นในวันนี้ว่า แม้จะมีสถานการณ์โควิด-19 แต่ก็สามารถจัดที่กทม.ได้ ไม่จำเป็นต้องไปจัดการประชุมต่างจังหวัด โดยวันนี้จะมีการเปิดตัวผู้สมัคร ส.ส.ในกรุงเทพมหานคร 26 คน ยืนยันว่าการประชุมวันนี้ไม่ได้มีวาระเปลี่ยนแปลงคณะกรรมการบริหารพรรคและตนยังเป็นหัวหน้าพรรคเหมือนเดิม ส่วนส.ส.ในจังหวัดอื่นขอดูสถานการณ์ของพรรคพลังประชารัฐก่อน ว่าจะมีความแตกแยกกันแค่ไหน สำหรับความขัดแย้งในพรรคพลังประชารัฐนั้น พล.ต.อ.เสรีพิศุทธ์ กล่าวว่า มองว่ายังไม่จบ เพราะหากเป็นตนก็คงไม่ยอมหากมีการโดนปลด ซึ่งพล.อ.ประยุทธ์ จันทร์โอชา นายกรัฐมนตรี ขาดความเป็นผู้นำ ภายในพรรคก็ไม่สามารถสร้างความรัก ความสามัคคีกันได้ พล.ต.อ.เสรีพิศุทธ์ กล่าวถึงกรณีที่พรรคเพื่อไทยเปิดตัวน.ส.แพทองธาร ชินวัตร บุตรสาวนายทักษิณ ชินวัตร อดีตนายกฯ เป็นประธานคณะที่ปรึกษาด้านการมีส่วนร่วมและนวัตกรรม พรรคเพื่อไทยว่า เป็นเรื่องที่ดี บ้านเมืองต้องมีการเปลี่ยนแปลง ซึ่งพรรคเพื่อไทยก็มีเซอร์ไพรส์มาตลอด พรรคเสรีรวมไทยก็ยังคิดไม่ถึงว่าพรรคเพื่อไทยจะเปลี่ยนแปลงแบบนี้การเปลี่ยนแปลงครั้งนี้คงเป็นการชิงคะแนนจากคนรุ่นใหม่กับพรรคก้าวไกล แต่เนื่องจากพรรคเสรีรวมไทยยังมีส.ส.น้อย จึงยังไม่สามารถเปลี่ยนไปทำแบบเดียวกันได้ แต่ก็มีการปูทางไว้แล้ว ซึ่งตนก็จะทำหน้าที่หัวหน้าพรรคอย่างเต็มที่ การทำงานของคนรุ่นเก่ากับคนรุ่นใหม่แม้แตกต่างกันเรื่องอายุแต่คนรุ่นเก่าก็มีประสบการณ์มากกว่า ส่วนกรณีที่ถูกมองว่าน.ส.แพทองธาร ยังอายุน้อยและไม่มีประสบการณ์ทางการเมือง ก็เป็นเรื่องของพรรคเพื่อไทย ยืนยันว่าจะไม่รวมพรรคกับพรรคอื่น แม้อาจเสียเปรียบหากใช้กติกาการเลือกตั้งแบบใหม่ เพราะการเลือกตั้งปัจจุบันมีการโกงกันเยอะ และประชาชนทั่วไปก็รู้จักผมในนามพรรคเสรีรวมไทยแล้ว ดังนั้นไม่ว่าจะใช้การเลือกตั้งแบบใช้บัตรใบเดียวหรือสองใบ เชื่อว่าพรรคเสรีรวมไทยจะไม่เสียเปรียบ พล.ต.อ.เสรีพิศุทธ์ กล่าว เมื่อถามถึงกรณีนายศรัณย์วุฒิ ศรัณย์เกตุ อดีตส.ส.พรรคเพื่อไทย สนใจมาร่วมกับพรรคเสรีรวมไทยนั้น พล.ต.อ.เสรีพิศุทธ์ กล่าวว่า มีการติดต่อมาแล้ว แต่นายศรัณย์วุฒิขอเวลาตัดสินใจในช่วงต้นเดือนพ.ย.นี้ เมื่อถามถึงกรณีที่ถูกนายไพบูลย์ นิติตะวัน ส.ส.บัญชีรายชื่อ พรรคพลังประชารัฐ ยื่นฟ้องในคดีหมิ่นประมาท พล.ต.อ.เสรีพิศุทธ์ กล่าวว่า ยืนยันว่าไม่กังวล ที่ผ่านมานายไพบูลย์ รวมทั้งนายสิระ เจนจาคะ ส.ส.กทม. พรรคพลังประชารัฐ ฟ้องตนหลายคดี แต่ไม่สามารถทำอะไรได้ และตนก็ฟ้องกลับเหมือนกัน ทั้งนี้ ก่อนเริ่มการประชุม พล.ต.อ.เสรีพิศุทธ์ ได้เดินไปทักทายสมาชิกพรรค พร้อมกับทำท่าเข่าอ่อนคล้ายจะสะดุดล้ม โดยบอกว่าเป็นการล้อเล่นเท่านั้นเพราะตนยังแข็งแรงดี และหากสื่อจะนำภาพนี้ไปเผยแพร่ ตนก็จะไม่เอาเรื่องด้วย -001,https://www.naewna.com/politic/612405,2021_10_30
แท็กซี่กลับรถหนุ่มกุ๊กร้านอาหารควบบิ๊กไบค์ทางตรงพุ่งชนสนั่นดับคาที่,เมื่อเวลา 10.00 น.วันที่ 30 ต.ค.64 ร.ต.อ.บุชิต ทิมา รอง สว.สอบสวน สภ.ปากเกร็ด จ.นนทบุรี พร้อมเจ้าหน้าที่มูลนิธิป่อเต็กตึ๊งเดินทางเข้าตรวจสอบหลังจากได้รับแจ้งมีรถ จยย.ชนกับรถแท็กซี่ มีผู้เสียชีวิต เหตุเกิดถนนเลี่ยงเมืองปากเกร็ด บริเวณแยกประเสริฐอิสลาม ต.บางตลาด อ.ปากเกร็ด จากนั้นจึงประสานแพทย์เวรจากสถาบันนิติวิทยาศาสตร์ไปตรวจสอบที่เกิดพบร่างของนายชญานิน หมายมั่น อายุ 30 ปีเป็นกุ๊กประจำร้านอาหารแห่งหนึ่งนอนเสียชีวิตอยู่กลางสี่แยกข้างรถ จยย.บิ๊กไบค์ ขนาด 1000 ซีซี. ยี่ห้อ ซูซูกิ รุ่น RR GSX สีน้ำเงินทะเบียน 3ขษ 6034 กทม ส่วนคู่กรณีเป็นรถแท็กซี่ยี่ห้อ โตโยต้า สีเหลือง ทะเบียน ทห 4013 กทม มีร่องรอยถูกชนด้านซ้ายพังเสียหาย โดยมีนายอภิชา จันทร์มาลา คนขับแท็กซี่ยืนรอให้การกับเจ้าหน้าที่ตำรวจอยู่ในที่เกิดเหตุ ขณะเดียวกันหลังเกิดเหตุทางญาติเดินทางมาที่เกิดเหตุให้ข้อมูลว่าผู้เสียชีวิตเป็นกุ๊ก ประจำร้านอาหารและกำลังขับรถไปทำงานซึ่งอีกประมาณ 1 กิโลเมตรจะถึงที่ทำงานแล้ว นายอภิชา คนขับแท็กซี่กล่าวว่าตนเองได้กลับรถโดยระหว่างนั้นมีรถคันอื่นๆจอดให้ทางแล้ว จู่ๆ รถ จยย.คันดังกล่าวมาด้วยความเร็วเป็นเหตุให้เกิดพุ่งชนอย่างแรง หลังเกิดเหตุจึงได้ขับรถเข้ามาจอดข้างทาง ด้านเจ้าหน้าที่กล่าวว่าเบื้องต้นได้ทำการบันทึกภาพที่เกิดเหตุพร้อมกับสอบปากคำคนขับรถแท็กซี่ไว้ โดยคนขับให้การว่าได้กลับรถทำให้รถ จยย.ที่มาทางตรงพุ่งชน แต่อย่างไรก็ตามจะต้องตรวจสอบภาพจากกล้องวงจรปิดตรงจุดเกิดเหตุอีกครั้ง อีกทั่งจุดเกิดเหตุเป็นจุดที่ห้ามกลับรถด้วย ส่วนผู้เสียชีวิตได้มอบให้ทางเจ้าหน้าที่มูลนิธิป่อเต็กตึ๊งนำส่งสถาบันนิติวิทยาศาสตร์ ร.พ.ธรรมศาสตร์เฉลิมพระเกียรติรังสิตเพื่อชันสูตร ต่อไป - 003,https://www.naewna.com/local/612403,2021_10_30
เจ้าของกระบะสารภาพแล้วเป็นคนทิ้งศพชาย 61 ปีที่ลานจอดรถตลาดนัด,เจ้าของรถกระบะรับสารภาพแล้วเป็นคนทิ้งศพชาย 61ปีที่ลานจอดรถตลาดนัด สาเหตุทวงหนี้ผู้ตาย จากกรณีคืนวันที่ 28 ต.ค.64 ที่ผ่านมาพบศพชายนิรนาม อายุ 50-55 ปี นอนเสียชีวิตอยู่บนพื้นหญ้าลานจอดรถท้ายตลาดนัดต้นตาล ใกล้แยกประเสริฐอิสลาม ถนนเลี่ยงเมืองปากเกร็ด อ.ปากเกร็ด จ.นนทบุรี สภาพศพมีรอยฟกช้ำที่เบ้าตาทั้งสองข้าง กะโหลกร้าว ซี่โครงข้างซ้ายหัก มีแม่ค้าเห็นกระบะรถสีขาว ไม่ติดแผ่นป้ายทะเบียน มาจอดตรงจุดที่พบศพ ก่อนขับรถออกไปอย่างรวดเร็ว หลังเกิดเหตุตำรวจสืบสวน สภ.ปากเกร็ด ได้ยึดรถกระบะต้องสงสัยพร้อมเรียกตัวนายสมไสว หรือ บังมิต หมัดบู่ อายุ 30 ปี เจ้าของรถกระบะมาสอบ เบื้องต้นนายสมไสว ปฏิเสธว่าไม่รู้เรื่องกับเหตุการณ์ที่เกิดขึ้นตำรวจจึงได้ปล่อยตัวไปแต่ได้ยึดรถไว้ตรวจสอบ หลังจากไล่ตรวจสอบภาพกล้องวงจรปิดตามเส้นทางพบหลักฐานชัดเจนเห็นผู้เสียชีวิตทราบชื่อคือนายคำพร หงษ์เวียงจันทร์ อายุ 61 ปี นอนอยู่ที่ท้ายรถกระบะ เมื่อคืนที่ผ่านมาตำรวจได้เรียกตัวนายสมไสว มาสอบเค้นสอบอีกครั้งพร้อมแสดงหลักฐานเป็นภาพวงจรปิด นายสมไสว จึงยอมเปิดปากรับสารภาพ อ้างว่าก่อนเกิดเหตุผู้ตายได้มาหาที่บ้านในซอยประเสริฐอิสลาม ห่างจากจุดเกิดเหตุประมาณ 2 กม.โดยนั่งกินเหล้ากันก่อนเอ่ยปากทวงหนี้ แต่นายคำพร บอกไม่มีจึงบันดาลโทสะลุกขึ้นเตะและกระทืบจนสลบไป ก่อนให้ญาติช่วยกันยกขึ้นท้ายรถกระบะนำมาทิ้งไว้บนลานจอดรถของตลาดนัด แล้วรีบขับรถหลบหนีไปนายสมไสว อ้างว่าตอนนำมาทิ้งนายคำพร ยังไม่เสียชีวิตยังรู้สึกตัว แต่หลังจากนั้นเกิดอะไรขึ้นตนไม่ทราบ ทางเจ้าหน้าที่ยังไม่ปักใจเชื่อตามคำให้การของนายสมไสว ทั้งนี้ ทางชุดสืบสวนได้ข้อมูลอีกว่าลูกชายของผู้ตายเป็นหนี้นายสมไสว และได้หลบหนีไปไม่ชำระหนี้ เป็นเหตุให้นายสมไสว ไม่พอใจได้พาพวกไปลักพาตัวนายคำพร จากบ้านพักในย่านคู้บอน กทม. นำมากักขังไว้ที่บ้านภรรยาภายในซอยประเสริฐอิสลาม ซอย 38 ก่อนลงมือทำร้ายร่างกายเพื่อเป็นการแก้แค้น จนทำให้นายคำพร ได้รับบาดเจ็บสาหัสและเสียชีวิต ก่อนนำศพมาทิ้งอำพราง ด้านเจ้าหน้าที่ตำรวจอยู่ระหว่างรวบรวมพยานหลักฐานเพื่อหาสาเหตุที่แท้จริงอย่างละเอียด รวมทั้งต้องรอผลชันสูตรการเสียชีวิตจากแพทย์ เบื้องต้นได้แจ้งข้อหา กักขังหน่วงเหนี่ยวให้ผู้อื่นปราศจากเสรีภาพในร่างกาย และทำร้ายร่างกายผู้อื่น เป็นเหตุให้ถึงแก่ความตาย ก่อนควบคุมตัวส่งพนักงานสอบสวนดำเนินคดีต่อไป - 003,https://www.naewna.com/local/612407,2021_10_30
'สมชัย'เปิดตัวซบเสรีรวมไทย ชี้ทุกพรรคประเมินแล้วรัฐบาลอยู่ไม่ครบวาระ,"สมชัย เปิดตัวซบเสรีรวมไทย ชงยุทธศาสตร์เอาชนะเลือกตั้งครั้งหน้า รับบัตร 2 ใบ เพื่อไทยได้เปรียบ ชี้ ทักษิณ อยากกลับไทยต้องมาตามกฎหมาย 30 ตุลาคม 2564 ที่โรงแรมรอยัลริเวอร์ กรุงเทพฯ นายสมชัย ศรีสุทธิยากร อดีตกรรมการการเลือกตั้ง (กกต.) เปิดเผยว่า ตนสมัครเป็นสมาชิกพรรคเสรีรวมไทย (สร.) โดยชำระเงินค่าสมัคร จำนวน 2,000 บาท ตนขอขอบคุณ พล.ต.อ.เสรีพิศุทธ์ เตมียเวส ส.ส.บัญชีรายชื่อและหัวหน้าพรรค สร. ให้เข้ามาทำงาน ช่วยเหลือพรรค ส่วนจะลงสมัคร ส.ส.ในการเลือกตั้งครั้งหน้าหรือไม่ ยังตอบไม่ได้ และตนไม่คิดจะเป็นกรรมการบริหารพรรค ตนเข้ามาทำหน้าที่เสนอความคิดเห็นต่างๆ ที่เป็นประโยชน์กับพรรค โดยพร้อมเสนอยุทธศาสตร์ให้กับพรรคเสรีรวมไทย ที่จะเอาชนะการเลือกตั้งในครั้งหน้า ที่กติกาเลือกตั้งถูกเปลี่ยน และทำให้พรรคขนาดเล็กเสียเปรียบ ซึ่งมั่นใจว่าจะเป็นแนวทางที่ทำให้พรรคเล็กได้รับเลือกตั้งมากขึ้น นายสมชัย ยังกล่าวถึงทิศทางทางการเมืองต่อจากนี้ หลังจากที่พรรคการเมืองหลายพรรคเริ่มเปิดตัวแคนดิ เดตนายกรัฐมนตรีและนโยบายหาเสียง ว่า เป็นจังหวะที่ทุกพรรคประเมินว่า รัฐบาลจะอยู่ไม่ครบวาระ ขึ้นอยู่กับรัฐบาลจะยุบสภาในช่วงเวลาใดเพื่อให้ตนเองได้รับประโยชน์ ดังนั้นทุกพรรคต้องปรับทัพ ปรับโครงสร้างหากลยุทธ์ให้ประชาชนสนใจชื่นชมในนโยบายพรรค จึงไม่แปลกที่พรรคการเมืองต่างๆ จะประชุมใหญ่ โดยเฉพาะพรรคการเมืองขนาดใหญ่จะเลือกเปิดประชุมที่ภาคอีสาน ซึ่งเป็นสมรภูมิที่มี ส.ส.มากที่สุด และไม่แปลกที่พรรคจะเปิดตัวแคนดิเดตนายกรัฐมนตรีโดยเฉพาะพรรคใหญ่ เพราะต้องมีความพร้อมให้ประชาชนเห็นความเข้มแข็งความเชื่อมั่นที่เป็นจุดแข็งของตนเอง นายสมชัยกล่าวด้วยว่า สำหรับการเมืองตอนนี้ มีจุดอ่อนคือ แกนนำพรรคพลังประชารัฐ ที่มีจุดอ่อนมากมายมีความขัดแย้งในพรรค ประเมินว่า จากการเปลี่ยนแปลงกติกาจากบัตรเลือกตั้ง 2 ใบ ที่พรรค พปชร.และพรรคเพื่อไทย ได้เปรียบนั้น ส่วนตัวมองว่าพรรค พท.ได้เปรียบมากกว่า ส่วนพรรรคขนาดกลางต้องปรับยุทธศาสตร์การเลือกตั้ง เพราะมีการคำนวณ ส.ส.บัญชีรายชื่อใหม่ ทำให้พรรคขนาดกลางต้องมุ่งไปที่ ส.ส.เขตมากขึ้น เห็นได้จากการเคลื่อนไหวของพรรคก้าวไกล ที่มุ่งลงพื้นที่มากขึ้น ให้ ส.ส.เขตลงพื้นที่เข้าหาประชาชนมากขึ้น เมื่อถามว่า พรรค พท.เปิดตัว น.ส.แพทองธาร ชินวัตร ลูกสาวนายทักษิณ ชินวัตร อดีตนายกรัฐมนตรี และประกาศพานายทักษิณ กลับประเทศจะเกิดปรากฏการณ์แลนด์สไลด์หรือไม่ นายสมชัยกล่าวว่า การชูจุดขายของแต่ละพรรคแตกต่างกัน กรณีของพรรค พท. ชู น.ส.แพทองธาร เป็นแคนดิเดตนายกรัฐมนตรี เพราะประเมินว่าต้องการให้เชื่อมโยงกับนายทักษิณ ทำให้ได้คะแนนนิยมจากประชาชน แต่ต้องยอมรับว่ามีคนที่ไม่ชอบนายทักษิณ ก็ยังมีอยู่ แต่พรรค พท.คงประเมินแล้วว่า จะได้ผลบวกมากกว่าผลลบ จึงชูเรื่องดังกล่าว ประเด็นสำคัญไม่ใช่อยู่ที่นำนายทักษิณกลับบ้าน แต่พรรคเพื่อไทยควรมีนโยบายปรับปรุงประเทศให้ดีขึ้น อย่าเอาตัวบุคคลเป็นประเด็นหลัก หากนายทักษิณจะกลับ ต้องใช้วิธีให้ถูกต้องตามกฎหมาย ไม่ใช่ออกกฎหมายนิรโทษกรรม เพราะจะทำให้เกิดความไม่สงบ ดังนั้นพรรคเพื่อไทยอย่าเน้นเรื่องนี้มากเกินไป นายสมชัยกล่าว เมื่อถามถึง กรณีที่พรรค พท. ถูกจับตาว่านายทักษิณจะครอบงำพรรคผ่าน น.ส.แพทองธารนั้น นายสมชัย กล่าวว่า ตนมองว่าหากมองแค่นั้น ทุกจังหวัดที่มีตระกูลการเมือง จะมีการถ่ายทอดอำนาจจากพ่อไปสู่ลูกทุกจังหวัด ดังนั้น การที่คนรุ่นใหม่เข้ามามีบทบาททางการเมืองด้วยความตั้งใจให้การเมืองดีขึ้นควรสนับสนุน แต่พรรค พท.ต้องเรียนรู้ความผิดพลาดในอดีต ไม่เดินตามและหลีกเลี่ยง เมื่อถามว่า กรณีที่ยังมี ส.ว.250 คนเป็นเสียงข้างมากในรัฐสภา จะเป็นอุปสรรคให้พรรค พท.กลับมาเป็นรัฐบาลหรือไม่ นายสมชัย กล่าวว่า ขณะนี้ไม่ทราบผลการเลือกตั้งจะออกมาอย่างไร แต่ ส.ว.ต้องประเมินตนเองว่าจะฟังความต้องการของประชาชน หรือความต้องการขอผู้มีอำนาจที่แต่งตั้งเข้ามาทำหน้าที่ ส.ว.ต้องคิดถึงประชาชนเป็นหลัก เพราะ ส.ว.อยู่ไม่นาน ควรทำตัวให้สังคมชื่นชม และตัดสินใจตามความต้องการของประชาชน ไม่ใช่ยึดตามความต้องการของคนที่แต่งตั้งตนเองเข้ามา เมื่อถามถึง ปัจจัยชี้วัดของผลเลือกตั้งครั้งหน้า นายสมชัย กล่าวว่า อยู่ที่พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม จะรับเป็นนายกรัฐมนตรีอีกรอบหรือไม่ หากอาสาและมีพรรคการเมืองเสนอให้เป็นนายกรัฐมนตรีประเด็นตัดสินใจของประชาชน คือ จะเอาหรือไม่เอา พล.อ.ประยุทธ์ แต่หาก พล.อ.ประยุทธ์ ไม่เป็นนายกรัฐมนตรีอีก ประเด็นตัดสินใจของประชาชนคือ นโยบายของแต่ละพรรค การเลือกตั้งครั้งหน้าประชาชนจะถามแต่ละพรรคว่า เอา พล.อ.ประยุทธ์หรือไม่ บางพรรคแม้ตอบว่าไม่เอา แต่ประชาชนจะไม่เลือกพรรคนั้น ส่วนตัวไม่เชื่อว่า สถานการณ์ขณะนี้ผู้บริหารพรรคพลังประชาชนจะประเมินว่า พล.อ.ประยุทธ์ เป็นสินค้าที่ควรเสนอต่อประชาชน ถ้าทำโพล แล้วเห็นว่า พล.อ.ประยุทธ์ไม่มีประโยชน์ อาจไม่เสนอชื่อเป็นแคนดิเดตนายกรัฐมนตรีหรือเสนอ 3 ชื่อไม่ใช่ชื่อเดียว เพื่อให้มีทางเลือก และจะทำให้พล.อ.ประยุทธ์เกิดความไม่มั่นคง เพราะพรรคอาจเสนอชื่อคนอื่นให้สภาฯ เลือกก็ได้ นายสมชัยกล่าว ผู้สื่อข่าวถามว่า เงื่อนไขของ พล.อ.ประยุทธ์ ประเด็นดำรงตำแหน่ง 8 ปี จะเป็นประเด็นหรือไม่ นายสมชัย กล่าวว่า เชื่อจะถูกนำมาเป็นประเด็นหลักในการหาเสียง แต่ไม่เชื่อว่า จะมีการส่งเรื่องนี้ให้ศาลรัฐธรรมนูญตีความ เพราะหากมีความไม่ชัดเจน ทุกพรรคสามารถนำเรื่องนี้โจมตี พล.อ.ประยุทธ์ได้ ยกเว้น พล.อ.ประยุทธ์จะเสนอเอง เพราะเชื่อว่าการตัดสินจะเป็นคุณกับตัวเอง เมื่อถามถึง การเปรียบเทียบแคนดิเดตนายกฯ ระหว่าง พล.อ.ประยุทธ์ กับ น.ส.แพทองธาร ใครได้เปรียบกว่ากัน นายสมชัยกล่าวว่า ไม่ขอวิจารณ์ เพราะไม่ทราบว่าจริงหรือไม่ แต่หากเทียบตัวต่อตัว พล.อ.ประยุทธ์ เหนือกว่า เพราะรับราชการมานาน มีประสบการณ์สูงกว่า น.ส.แพทองธาร แต่ตอบไม่ได้ว่าประชาชนจะเลือกใคร ส่วนกรณีของ น.ส.แพทองธาร อาจชนะได้โดยโมเดล 49 วันเหมือนสมัย น.ส.ยิ่งลักษณ์ ชินวัตร อดีตนายกรัฐมนตรี นายสมชัยกล่าวว่า เวลา 49 วันยิ่งกว่าพอ พิสูจน์ให้เห็นได้จากกรณีของ น.ส.ยิ่งลักษณ์ แม้ไม่มีประสบการณ์ทางการเมืองสามารถประสบความสำเร็จได้ด้วยทีมงาน โดยตนเชื่อว่าทีมงานของพรรคเพื่อไทยยุคนี้ไม่ด้อยกว่าทีมงานสมัย น.ส.ยิ่งลักษณ์ -001",https://www.naewna.com/politic/612408,2021_10_30
ยูเอ็นเผย‘ชาวอัฟกัน’ครึ่งหนึ่ง เผชิญภาวะ‘หิวโหยเฉียบพลัน’,"30 ตุลาคม 2564 สำนักข่าวซินหัวรายงาน สหประชาชาติเปิดเผยว่าชาวอัฟกานิสถานราวครึ่งหนึ่งกำลังเผชิญกับหนึ่งในวิกฤตทางอาหารครั้งใหญ่ที่สุดของโลก ทั้งเชิงสัมบูรณ์และเชิงสัมพัทธ์ ริชาร์ด เทรนชาร์ด ผู้แทนองค์การอาหารและการเกษตรแห่งสหประชาชาติ (FAO) ประจำอัฟกานิสถาน กล่าวว่าชาวอัฟกานิสถาน 18.8 ล้านคน กำลังเผชิญกับความหิวโหยเฉียบพลัน โดยไม่รู้ว่าจะหาอาหารมื้อต่อไปจากที่ไหน และคาดว่าชาวอัฟกานิสถาน 22.8 ล้านคน จะเผชิญกับความหิวโหยเฉียบพลันระดับวิกฤตและฉุกเฉินระหว่างเดือนพฤศจิกายนถึงมีนาคมปีหน้า มารี-เอลเลน แม็คโกรอาตี ผู้อำนวยการโครงการอาหารโลก (WFP) ประจำอัฟกานิสถาน กล่าวว่าฤดูหนาวที่กำลังจะมาถึงจะเป็นช่วงเวลาแห่งความทุกข์ทรมานที่สุดของชาวอัฟกานิสถาน โดยจะมีเด็กหลายล้านคนล้มป่วยเพราะความหิวโหยและการขาดสารอาหาร รวมถึงมีประชาชนผู้บริสุทธิ์จำนวนมากเสี่ยงตายเพียงลำพัง แม็คโกรอาตีชี้ว่าเมื่อเดือนสิงหาคมที่ผ่านมา 1 ใน 3 ของชาวอัฟกานิสถานถูกจัดอยู่ในกลุ่มไม่มีความมั่นคงทางอาหารอย่างรุนแรง ทว่าปัจจุบันเกือบ 1 ใน 2 ของชาวอัฟกานิสถานกำลังเผชิญกับความหิวโหยเฉียบพลัน โดยวิกฤตนี้กำลังทวีความรุนแรงและขยายวงกว้างมากขึ้นในลักษณะที่ไม่เคยพบเห็นมาก่อนในช่วง 20 ปีที่ผ่านมา ข้อมูลล่าสุดจากสหประชาชาติระบุว่าอัฟกานิสถานสูญเสียผลิตภัณฑ์มวลรวมภายในประเทศ (GDP) มากถึงร้อยละ 40 โดยการระงับการสนับสนุนเงินช่วยเหลือระหว่างประเทศส่งผลให้เกิดวิกฤตสภาพคล่องทางการเงิน ซึ่งทำให้ทางการไม่สามารถจ่ายเงินเดือน และทำให้สูญเสียตำแหน่งงานทั้งในระบบและนอกระบบ สหประชาชาติระบุว่าช่วง 7 เดือนแรกของปี 2021 มีชาวอัฟกานิสถานเกือบ 700,000 ราย กลายเป็นผู้ไร้ที่อยู่อาศัยภายในประเทศ",https://www.naewna.com/inter/612398,2021_10_30
ป่วนไม่เลิก! คนร้ายลอบวางระเบิดทหารพราน ฉก.42 โชคดีพลาดเป้าไร้เจ็บ-ตาย,คนร้ายลอบวางระเบิดถนนทางหลวงสาย42ไร้เจ็บ ขณะที่เสนาธิการทหารบก เลขาธิการกองอำนวยการรักษาความมั่นคงภายในราชอาณาจักรนำคณะ ลงใต้ติดตามการทำงานของ กอ.รมน.ภาค4ส่วนหน้า และกองกําลังป้องกันชายแดนใต้วานนี้ วันที่ 30 ตุลาคม 2564 เวลา 13.00น. ร้อยเวร สภ.ยะหริ่ง จ.ปัตตานี ได้รับแจ้งเหตุคนร้ายลอบวางระเบิดบริเวณถนนทางหลวงสาย42ปัตตานี-นราธิวาส ขาไปนราธิวาส ม.1บ้านตังหยงจืองา ต.ตันหยงดาลอ อ.ยะหริ่ง เบื้องต้นไม่มีผู้ใดได้รับบาดเจ็บหรือเสียชีวิตแต่อย่างใด ซึ่งหลังเกิดเหตุเจ้าหน้าที่ได้ปิดเส้นทาง และประสานชุดEODเข้าตรวสอบ เนื่องจากเกรงอาจมีระเบิดซ้ำ ส่วนรายละเอียดเพิ่มจะรายงานให้ทราบต่อไป ผู้สื่อข่าวรายงานเหตุระเบิดในครั้งนี้ หลังจากที่ พลเอก สันติพงศ์ ธรรมปิยะ เสนาธิการทหารบก / เลขาธิการกองอำนวยการรักษาความมั่นคงภายในราชอาณาจักร / เสนาธิการศูนย์ปฏิบัติการกองทัพบก และคณะ ลงพื้นที่ปฏิบัติภารกิจในพื้นที่จังหวัดชายแดนใต้ เพื่อกำกับติดตามการดำเนินงานของกองอำนวยการรักษาความมั่นคงภายในภาค 4 ส่วนหน้า และกำลังป้องกันชายแดนใต้แค่วันเดียว ตามที่กอ.รมน.ภาค4ส่วนหน้ารายงานว่า ณ ห้องประชุม1กองอำนวยการรักษาความมั่นคงภายในภาค4ส่วนหน้า ตำบลเขาตูม อำเภอยะรัง จังหวัดปัตตานี ทั้งนี้ เสนาธิการทหารบก / เลขาธิการกองอำนวยการรักษาความมั่นคงภายในราชอาณาจักร / เสนาธิการศูนย์ปฏิบัติการกองทัพบก และคณะ ได้รับฟังบรรยายสรุปสถานการณ์ และการปฏิบัติงานด้านยุทธการในการควบคุมพื้นที่ รวมถึงมิติการพัฒนาในพื้นที่ โดยได้สั่งการมอบนโยบายให้เจ้าหน้าที่ทุกฝ่าย เพิ่มมาตรการในการดูแลรักษาความปลอดภัยให้กับประชาชนในพื้นที่จังหวัดชายแดนภาคใต้ พลเอก สันติพงศ์ ธรรมปิยะ กล่าวว่า การลงพื้นที่ครั้งนี้ ถือโอกาสนำคณะผู้บังคับบัญชาและเจ้าหน้าที่จากกองอำนวยการรักษาความมั่นคงภายในราชอาณาจักร มาร่วมเยี่ยมเยียนมาพบปะในการทำงานในพื้นที่จังหวัดชายแดนภาคใต้ ซึ่งภาระหน้าที่เป็นไปตามยุทธศาสตร์ความมั่นคงภายในราชอาณาจักร ปี2551ซึ่งได้ดำเนินการมาอย่างต่อเนื่องในอำนาจหน้าที่ในความรับผิดชอบคือการทำหน้าที่ในเรื่องของการรักษาความมั่นคงภายใน โดยเฉพาะด้านยุทธศาสตร์ด้านความมั่นคงในประเทศ คือหน้าที่ของกองอำนวยการรักษาความมั่นคงภายในราชอาณาจักร สำหรับพื้นที่จังหวัดชายแดนภาคใต้เป็นอีกพื้นที่ที่มีลักษณะพื้นที่ปฏิบัติงานและมีปัญหาความมั่นคง ที่มีลักษณะพิเศษมีปัญหาที่หลากหลาย อย่างไรก็ตาม ด้วยภาระหน้าที่และบริบทปัญหาที่เกิดขึ้นในพื้นที่ สิ่งที่ทุกคนต้องมีการระดมทุนอาการร่วมกันทุกภาคส่วน ทั้ง ฝ่ายความมั่นคง ภาคส่วนต่างๆ รวมถึงพี่น้องประชาชน ต้องร่วมด้วยช่วยกัน ในการเข้ามาแก้ไขปัญหา ไม่ว่าจะเป็นปัญหาเรื่องของยาเสพติด การหลบหนีเข้าเมืองแบบผิดกฎหมายรวมถึงปัญหาเรื่องทรัพยากรธรรมชาติและสิ่งแวดล้อม และปัญหาอื่นๆ ที่เป็นปัญหาภัยแทรกซ้อน ตลอดจนปัญหาการก่อเหตุร้ายรายวัน ซึ่งกองอำนวยการรักษาความมั่นคงภายในภาค4ส่วนหน้า ได้ทำหน้าที่ดูแลรับผิดชอบได้เป็นอย่างดีเห็นได้จากสถานการณ์ปัจจุบันที่ดีขึ้นตามลำดับ ด้านแผนการปฏิบัติงานในทุกมิติของการปฏิบัติงานจะกำหนดความเร่งด่วนในการทำงานเป็นมิติ เป็นลำดับความเร่งด่วนของงาน เช่น การกำหนดพื้นที่เฉพาะ ของแผนตําบล มั่นคง มั่งคั่ง ยั่งยืน ในขณะนี้ได้ทำแผนกำหนดความเร่งด่วนว่าตำบลใดพื้นที่ใดที่จะเป็นพื้นที่เร่งด่วนลำดับแรกเพื่อที่จะเข้าสู่การแก้ไขปัญหาในองค์รวม เช่น ขณะนี้มีการพูดคุยวางแผนคือ ตำบลที่อยู่ตามแนวชายแดนที่เป็นพื้นที่ที่จะต้องดูแลเรื่องความมั่นคงเป็นพิเศษเนื่องจากว่าสถานการณ์ในปัจจุบันนั้น นอกจากสถานการณ์ในประเทศและสถานการณ์เรื่องของการแพร่ระบาดของโรคโควิด-19ในปัจจุบันนั้นก็มีผลกระทบต่อประเทศเราเป็นอย่างยิ่ง ทั้งนี้และทั้งนั้นพี่น้องทุกคนคงจะทราบดีว่าการแพร่ระบาดนั้นที่สำคัญที่สุดมาตรการของรัฐบาลคืออะไรการป้องกันการนำเชื้อเข้ามาจากต่างประเทศถือเป็นเรื่องที่สำคัญมาก และปัญหาที่ป้องกันยาก คือการการป้องกันการนำเชื้อจากต่างประเทศทั้งที่มาจากทางอากาศ และภาคพื้นดิน เป็นเรื่องทุกฝ่ายต้องทุ่มเทการทำงาน ฉะนั้นการกำหนดความเร่งด่วนในพื้นที่ชายแดนถือเป็นปัจจัยที่มีความสำคัญอย่างยิ่ง จำเป็นต้องบูรณาการกำลังให้ทุกฝ่านร่วมประสานการทำงานให้สอดคล้องความสำเร็จถึงจะเกิดขึ้นได้ เรื่องของของความมั่นคงทุกอย่างเป็นไปตามแผนของยุทธศาสตร์ชาติซึ่งรัฐบาลได้กำหนดโดยเฉพาะแผนยุทธศาสตร์ด้านความมั่นคง ซึ่งกองอำนวยการรักษาความมั่นคงภายในราชอาณาจักร ดูแลเรื่องความมั่นคง ซึ่งครอบคลุมรอบด้านหลายมิติ ซึ่งได้ดำเนินการตามแผนนโยบายหรือตามกำหนดการหรือลำดับความเร่งด่วน ประกอบกับมีส่วนปฏิบัติการที่ชัดเจนในการทำงานไม่ว่าจะเป็นศูนย์ปฏิบัติการต่างๆ ซึ่งแต่ละส่วนนั้นมีหน้าที่เฉพาะในการแก้ไขปัญหา มั่นใจและเชื่อว่าเจ้าหน้าที่จะสามารถนำปัญหาด้านต่างๆไปสู่การแก้ไขปัญหาได้ เพราะมีความมั่นใจในทุกพื้นที่กองอำนวยการรักษาความมั่นคงภายในราชอาณาจักร รวมถึง ทุกภาคส่วนไม่ว่าจะเป็นหน่วยของกองทัพบก กองทัพเรือ หรือส่วนอื่นๆ ทำงานกันอย่างเต็มกำลังความสามารถ เช่นเดียวกับกองกำลังป้องกันชายแดน ซึ่งกองกำลังป้องกันชายแดนทั่วประเทศนั้น ก็จะทำหน้าที่เป็นกองอำนวยการรักษาความมั่นคงภายในส่วนแยกต่างๆ มั่นใจในกำลังคนของประเทศที่ทำงานด้านความมั่นคงในด้านต่างๆ ไม่ว่าจะเป็นการป้องกันตามแนวชายแดน การดูแลพื้นที่ รวมถึงเรื่องสนามบินเบตง จังหวัดยะลา เรามีความมั่นใจในพื้นที่ ที่จะสามารถดูแลเรื่องของความเรียบร้อยความมั่นคงให้เกิดขึ้น รวมไปถึงความปลอดภัยในพื้นที่,https://www.naewna.com/local/612411,2021_10_30
ผักพาเหรดขึ้นสูงปรี๊ด! ผักชีพุ่งกิโลละ 400 บาท เหตุพื้นที่ปลูกน้ำท่วม-น้ำมันแพง,ผักชีในตลาด จ.สงขลา กก.ละ 400 บาท ขึ้นฉ่ายกก.ละ 350 บาท และผักอีกหลายชนิดพาเหรดปรับราคาสูงขึ้น เนื่องจากแหล่งปลูกผักในภาคกลางหลายจังหวัดฝนตกและน้ำท่วม ส่งผลให้ปริมาณผักที่ส่งให้ลูกค้าต่างจังหวัดเริ่มลดน้อยลง รวมทั้งราคาน้ำมันแพงขึ้นมีผลกับค่าขนส่งที่ปรับราคาสูงขึ้นเช่นเดียวกัน วันที่ 30 ตุลาคม 2564ตลาดผักที่ตลาดทรัพย์สินพลาซ่า เขตเทศบาลนครสงขลา อ.เมือง จ.สงขลา ขณะนี้ผักหลายชนิดเริ่มปรับราคาสูงขึ้น เนื่องจากแหล่งปลูกผักในภาคกลาง หลายจังหวัดน้ำท่วมและฝนตกจากสภาพอากาศส่งผลให้ปริมาณผักที่ส่งให้ลูกค้าต่างจังหวัดเริ่มลดน้อยลง และยังมีแนวโน้มที่จะปรับราคาสูงขึ้นอย่างต่อเนื่อง รวมทั้งราคาน้ำมันแพงขึ้นมีผลกับค่าขนส่งที่ปรับราคาสูงขึ้นเช่นเดียวกัน สำหรับผักที่มีการปรับราคาขึ้นแล้ว ผักชี กก.ละ 400 บาท ขึ้นฉ่าย กก.ละ 350 บาท และผักอีกหลายชนิดพาเหรดปรับราคาสูงขึ้น ต้นหอม 120 บาท ผักกาดหอม 130 บาท มะเขือเทศ กิโลละ 50 บาท มะเขือเปราะ 50 บาท ผักกาดขาว กิโลละ 70 บาท กะหล่ำปลี กิโลกรัมละ 40 บาทผักกาดขาว 70 บาท ในช่วงฤดูฝนผักจะมีราคาแพงขึ้นทุกปี เนื่องจากผักจะน้อยและไม่ชอบฝน ทำให้ผักมีการปรับราคาสูงขึ้นอย่างรวดเร็ว นางประภา จินดา อายุ 40 ปี แม่ค้าขายผักตลาดทรัพย์สินพลาซ่า กล่าวว่า ผักชีตอนนี้ขายขีด 40 บาท กิโลละ 400 บาท ผักขึ้นฉ่ายกิโลละ 350 บาท ต้นหอม 120 บาท ผักกาดหอม 130 บาท เมื่อวาน ผักชีกิโลกรัมละ 350 บาท วันนี้ผักชีกระโดดขึ้นมากิโลกรัมละ 400 บาทเลย มะเขือเทศกิโลละ 50 บาท มะเขือเปราะก็ 50 บาท ราคาผักแพงขึ้นหลายอย่าง ผักกาดขาว กิโลละ 70 บาท กะหล่ำปลี กิโลกรัมละ 40 บาท ผักกาดขาวจากเดิมกิโลกรัมละ 40 บาทขึ้นเป็น 70 บาท ของจะขึ้นเรื่อยๆ สาเหตุเพราะทางโน้นฝนตกน้ำท่วม อีกอย่างหนึ่งค่าขนส่งเพราะน้ำมันแพง ทำให้พ่อค้าคนกลางต้องบวกค่าขนส่งไปด้วย ตอนนี้สินค้าไม่เพียงพอกับความต้องการของประชาชน เราซื้อมาน้อยก็ต้องขายน้อยเหมือนกัน ตอนนี้ผักบุ้งจีนก็ขึ้นราคาแล้วเช่นเดียวกัน กิโลกรัมละ 40 - 50 บาทแล้ว คะน้าก็แพง ใบโหระพากิโลกรัมละ 100 บาท ตอนนี้ของแพงหลายๆอย่างขึ้นราคาเกือบทุกอย่างแพงไปหมด ในส่วนลูกค้าไม่ว่าอะไรเขาเข้าใจ เขาซื้อคนละนิดคนละหน่อยเราก็ขาย เพื่อให้เขาได้กินกัน สงสารคนเหมือนกัน,https://www.naewna.com/local/612420,2021_10_30
ช่างซ่อมหน้าถอดสีขับ BMW ลูกค้าไปตั้งศูนย์ใหม่พุ่งชนราวสะพาน,เกิดอุบัติเหตุรถเก๋ง BMW ชนราวสะพานลอยข้ามสี่แยกสนามบินใน ถนนสายเอเชีย ต.ควนลัง อ.หาดใหญ่ จ.สงขลา พังเสียหาย เผยเป็นรถของลูกค้าที่ช่างกำลังขับไปตั้งศูนย์ใหม่ เมื่อเวลา 11.40 น.วันนี้ (30 ต.ค.64) เกิดอุบัติเหตุรถเก๋งยี่ห้อ BMW รุ่น 318 i สีบรอนซ์ หมายเลขทะเบียน วง 1699 กรุงเทพมหานคร ชนราวสะพานลอยข้ามสี่แยกสนามบินใน ถนนสายเอเชีย ฝั่งขาไป จ.พัทลุง พื้นที่หมู่ 1 ต.ควนลัง อ.หาดใหญ่ จ.สงขลา สภาพรถจอดอยู่กลางสะพานและตัวรถติดอยู่กับราวสะพานฝั่งขวา ด้านหน้าพัง ไฟหลุด ฝากระโปรงเปิดยางล้อหน้าซ้ายแตก ส่วนด้านท้ายไฟหลังขวาแตก และยังทำให้น้ำมันพาวเวอร์รั่วเรี่ยราดบนถนน คนขับซึ่งเป็นผู้ชายปลอดภัย ตำรวจสายตรวจควนลัง สภ.หาดใหญ่ และหน่วยกู้ชีพควนลัง มาช่วยอำนวยความสะดวกการจราจรเพื่อป้องกันอุบัติเหตุซ้ำซ้อน สอบถามคนขับบอกว่ารถคันนี้เป็นของลูกค้าที่กำลังขับไปตั้งศูนย์ที่อู่ แต่ขณะกำลังขึ้นสะพานได้มีควันขึ้นมาจากล้อหลัง จึงเบรกทำให้รถเสียหลักไปกระแทกกับราวสะพานฝั่งซ้ายและกระเด็นมาฟาดกับราวสะพานฝั่งขวา แม้จะพยายามควบคุมรถแล้วแต่เอาไม่อยู่ ซึ่งสาเหตุน่าจะมาสภาพรถที่มีปัญหาอยู่ก่อนแล้ว ส่วนคนขับถึงกับหน้าถอดสีและตกใจเพราะเป็นรถของลูกค้า,https://www.naewna.com/local/612421,2021_10_30
ห้ามผ่าน! สั่งปิดถนนรอบเขื่อนอุบลรัตน์ หลังน้ำหนุนท่วมสูงกว่า 50 ซม.,วันที่ 30 ตุลาคม 2564ผู้สื่อข่าวรายงานว่า เจ้าหน้าที่แขวงทางหลวงชนบทขอนแก่น ได้นำป้ายแจ้งเตือนระดับน้ำท่วมสูงเกิน 50 เซนติเมตร ห้ามผ่าน มาติดไว้บนถนนรอบเขื่อนอุบลรัตน์ ช่วงระหว่างอำเภออุบลรัตน์-หนองเรือ จ.ขอนแก่น ระยะทางประมาณ 3 กิโลเมตร พร้อมกับประชาสัมพันธ์แจ้งเตือนให้ผู้ที่สัญจรเส้นทางนี้เลี่ยงไปใช้ถนนเส้นอื่นแทน เนื่องจากระดับน้ำในเขื่อนเพิ่มปริมาณสูงขึ้นและไหลเข้าท่วมถนนสูง หวั่นประชาชนจะเกิดอุบัติเหตุหรือได้รับอันตรายหากขับขี่ผ่านกระแสน้ำ นายพยุง เหล็กดี นายอำเภออุบลรัตน์ จ.ขอนแก่น กล่าวว่า ขณะนี้น้ำในเขื่อนอุบลรัตน์เกินระดับกักเก็บอยู่ที่ร้อยละ 116 ของความจุอ่าง และมีน้ำไหลเข้าอ่างวันละ 40 ล้าน ลบ.ม. แต่ทางเขื่อนระบายน้ำวันละ 30 ล้าน ลบ.ม. เพื่อไม่ให้กระทบกับประชาชนที่อยู่ท้ายน้ำริมสองฝั่งลำน้ำพอง ส่งผลให้น้ำในเขื่อนสูงกว่าระดับกักเก็บเอ่อล้นพื้นที่ 4 หมู่บ้าน 105 ครัวเรือน ในตำบลอุบลรัตน์ ทางอำเภอได้เข้ามาช่วยเหลือบรรเทาทุกข์ประชาชนที่ได้รับความเดือดร้อนในเบื้องต้นแล้ว สำหรับถนนเส้นรอบเขื่อนช่วงอุบลรัตน์-หนองเรือ ระดับน้ำได้ท่วมสูงขึ้นอย่างต่อเนื่อง จนขณะนี้ระดับน้ำบางจุดสูงกว่า 50 เซนติเมตร จึงจำเป็นต้องติดป้ายแจ้งเตือนไม่ให้รถสัญจรผ่าน แต่ยังพบว่ามีประชาชนจำนวนไม่น้อยขับรถฝ่ากระแสน้ำเพื่อเดินทางเข้าออกหมู่บ้าน บางส่วนก็ขับขี่รถยนต์เพื่อมาจอดเล่นน้ำบนถนนที่ถูกน้ำท่วมสูง เจ้าหน้าที่ทุกฝ่ายจึงมีความกังวลว่าจะเกิดอันตรายกับประชาชนผู้ขับขี่และผู้ที่มาเล่นน้ำ จึงเตรียมประสานแขวงทางหลวงชนบท นำแท่นแบริเออร์ขนาดใหญ่มาปิดกั้นเส้นทางไม่ให้รถสัญจรผ่านได้ พร้อมกับจัดกำลังเจ้าหน้าที่ฝ่ายปกครอง องค์กรปกครองส่วนท้องถิ่นและกำลังเจ้าหน้าที่อุทยานแห่งชาติน้ำพอง มาปฎิบัติหน้าที่ประจำจุดเพื่อแจ้งเตือนประชาชนและเลี่ยงให้ไปใช้เส้นทางอื่นแทน คาดว่าระดับน้ำที่ท่วมสูงแนวโน้มลดลงและจะกลับเข้าสู่สภาวะปกติภายในสัปดาห์ห,https://www.naewna.com/local/612425,2021_10_30
'สดมภ์'นำ 2 สโตรคลุ้นแชมป์'ไทยแลนด์ โอเพ่น'ครั้งที่ 49,"สดมภ์ แก้วกาญจนา โปรหนุ่มชาวนราธิวาส แซงนำเดี่ยวที่สกอร์รวม 18 อันเดอร์พาร์ 195 หลังเก็บเพิ่มอีก 7 อันเดอร์พาร์ 64 มีลุ้นคว้าถ้วยพระราชทาน ร.9 ศึกกอล์ฟ ไทยแลนด์ โอเพ่น ครั้งที่ 49 ที่สนามริเวอร์เดล กอล์ฟ คลับ จ.ปทุมธานี ระยะ 6,988 หลา พาร์ 71 เมื่อวันที่ 30 ต.ค.2564 โดยมี พรหม มีสวัสดิ์ จากหัวหินตามหลัง 2 สโตรกที่สกอร์รวม 16 อันเดอร์พาร์ 197 สมาคมกีฬากอล์ฟแห่งประเทศไทยฯ จับมือ กระทรวงการท่องเที่ยวและกีฬา, กองทุนพัฒนาการกีฬาแห่งชาติ การกีฬาแห่งประเทศไทย, สิงห์ คอร์เปอเรชั่น, สนามริเวอร์เดล, แพลนบี จัดการแข่งขันกอล์ฟอาชีพสะสมคะแนนอันดับโลก ออล ไทยแลนด์ กอล์ฟ ทัวร์ 2021 รายการ ไทยแลนด์ โอเพ่น ครั้งที่ 49 ชิงถ้วยพระราชทาน ร.9 พร้อมชิงเงินรางวัลรวม 10 ล้านบาท เป็นแมตซ์กอล์ฟอาชีพระดับโลคอลทัวร์ ที่มีเงินรางวัลมากที่สุด ระหว่างวันที่ 28-31 ต.ค.64 ที่สนามริเวอร์เดล กอล์ฟ คลับ จ.ปทุมธานี ผู้ชนะจะรับเงินรางวัลไปครอง 1.5 ล้านบาท และอันดับโลก 5 คะแนน ทั้งนี้ เมื่อ 30 ต.ค.64 ในการแข่งขันรอบที่3 นายโชติ ตราชู ปลัดกระทรวงการท่องเที่ยวและกีฬา เดินทางมาชมการแข่งขันพร้อมให้กำลังใจนักกีฬา โดยมี นายรังสฤษดิ์ ลักษิตานนท์ นายกสมาคมกีฬากอล์ฟแห่งประเทศไทยฯ ให้ข้อมูลเกี่ยวกับการจัดการแข่งขัน โดยที่ นายโชติ ได้แสดงความตั้งใจของภาครัฐในการต้องการเห็นอุตสาหกรรมท่องเที่ยว และกีฬา นำพาเศรษฐกิจของประเทศ ภายหลังการเปิดประเทศที่จะมีขึ้นในวันที่ 1 พ.ย.นี้ โดยมองว่ากีฬากอล์ฟเป็นหนึ่งในกีฬาที่จะดึงดูดความเชื่อมั่นของนักท่องเที่ยวทั้งในประเทศ และจากต่างประเทศ ให้เดินทางมายังประเทศไทย ในการกระตุ้นเศรษฐกิจในทุกภาคส่วน จบการแข่งขันรอบที่ 3 โปรเพชร สดมภ์ แก้วกาญจนา วัย 23 ปี ที่เพิ่งจะคว้ารองแชมป์จากการแข่งขัน สิงห์ พัทยา โอเพ่น เมื่อสัปดาห์ที่แล้ว ฮึดทำ 4 เบอร์ดี้ติดตั้งแต่ต้น ก่อนปิดฉากวันนี้ที่ 7 อันเดอร์พาร์ 64 ด้วยการเพิ่มอีก 3 เบอร์ดี้แบบไม่เสียโบกี้ทำสกอร์รวม 18 อันเดอร์พาร์ 195 ขึ้นนำเดี่ยว โดยที่มี พรหม รอบนี้ขยับเพิ่มเข้ามาอีก 2 อันเดอร์พาร์ 69 จากผลงาน 3 เบอร์ดี้ 1โบกี้ ทำสกอร์รวม 16 อันเดอร์พาร์ 197 ตามหลังอยู่ 2 สโตรก สดมภ์ ที่คว้ามา 2 แชมป์ในช่วง แซนด์บ็อกซ์ สวิง ที่ จ.ภูเก็ต เมื่อช่วงปลายเดือน ก.ย.-ต้นเดือน ต.ค. เผยว่า สตาร์ทได้ดี 4 หลุมแรกทำเบอร์ดี้ได้หมดเลย เพราะตีเข้าไปใกล้ เลยทำให้มีความมั่นใจเล่นได้ไหลลื่นตามจังหวะของตัวเอง ดีใจที่ได้ออกร่วมกับ พี่พรหม (มีสวัสดิ์) ได้อะไรจากพี่หลายอย่าง รอบสุดท้ายก็จะพยายามตีอันเดอร์สนามให้ได้ และสนุกกับการเล่นให้มากที่สุดอันดับ 3 โปรอาร์ท สุรดิษ ยงค์เจริญชัย เก็บเพิ่มอีก 6 อันเดอร์พาร์ 65 ทำสกอร์รวม 3 วันที่ 13 อันเดอร์พาร์ 200 โดยมี พชร คงวัดใหม่ และ ภูมิ ศักดิ์แสนศิลป์ ที่เก็บเพิ่มเข้ามาอีกคนละ 3 อันเดอร์พาร์ 68 ทำสกอร์รวมที่ 11 อันเดอร์พาร์ 202 อยู่อันดับ 4 ร่วม ด้านอันดับ 6 ร่วมอยู่ที่สกอร์รวม 10 อันเดอร์พาร์ 203 ประกอบไปด้วย ชนะโชค เดชภิรัตนมงคลโปรจากตาก อดีตทีมชาติไทย , วิชญภัทร สินสร้าง และโปรโจ๊ก ชัพชัย นิราชเจ้าของสถิติโลกทำสกอร์ต่ำที่สุด แฟนกอล์ฟสามารถติดตามผลการแข่งขันได้ทาง www.allthailangolftour.com รวมถึงการถ่ายทอดสดในสองวันสุดท้ายตั้งแต่เวลา 11:00 น. เป็นต้นไปจนจบการแข่งขันที่เว็บไซต์, เฟสบุ๊คและยูทูปของ ออลไทยแลนด์ กอล์ฟ ทัวร์ และทางช่องทรูสปอร์ต เอชดี 3",https://www.naewna.com/sport/612436,2021_10_30
ผงะ! ลูกหนี้กยศ.ผิดนัดชำระ 2.3 ล้านราย ตั้งคณะทำงานนำร่องแก้ด่วน 7 หมื่นราย,"รมว.ยุติธรรม ถกคณะกรรมการแก้หนี้ กยศ.นัดแรก ระบุผู้กู้ กยศ. 6 ล้านราย ที่ต้องเร่งดำเนินการโดยด่วนมี 70,000 ราย เมื่อวันที่ 30 ตุลาคม 2564นายสมศักดิ์ เทพสุทิน รัฐมนตรีว่าการกระทรวงยุติธรรม เปิดเผยว่า วานนี้( 29 ต.ค.) ตนได้เป็นประธานการประชุมนัดแรกคณะกรรมการประสานงานแก้ไขปัญหาหนี้สินของกองทุนให้การกู้ยืมเพื่อการศึกษา (กยศ.) โดยตนได้ลงนามแต่งตั้ง เมื่อวันที่ 28 ต.ค. 2564 มี นายวิวรรธณไชย ณ กาฬสินธุ์ คณะที่ปรึกษา รมว.ยุติธรรม เป็นประธาน น.ส.ณัฐธ์ภัสส์ ยงใจยุทธ ผู้ช่วยรมว.ยุติธรรม นายธนวัชร นิติกาญจนา ที่ปรึกษา รมว.ยุติธรรม และนายโฆสิต สุวินิจจิต คณะที่ปรึกษา รมว.ยุติธรรม เป็นที่ปรึกษา มีรองอธิบดีกรมบังคับคดี รองอธิบดีกรมคุ้มครองสิทธิฯ ที่ได้รับการมอบหมายเป็นรองประธาน ส่วนคณะกรรมการ ประกอบด้วย ผู้จัดการกองทุน กยศ. ผู้ตรวจกรมบังคับคดี ผอ.สำนักงานบังคับคดีแพ่งกรุงเทพ 6 ผอ.กองส่งเสริมการระงับข้อพิพาท ผอ.กองพัฒนาระบบการบังคับคดีและประเมินทรัพย์ ผู้แทนกองทุน กยศ. เจ้าหน้าที่ศูนย์ไกล่เกลี่ยข้อพิพาท และเจ้าหน้าที่กรมคุ้มครองสิทธิฯ โดยมีหน้าที่พิจารณาให้ข้อคิดเห็น เสนอแนะ แผนการดำเนินงานและแนวทางเพื่อแก้ไขปัญหาหนี้สิน กยศ. มีอำนาจเรียกหน่วยงานหรือบุคคลที่เกี่ยวข้องมาให้ข้อมูล รวมทั้งติดตามและตรวจสอบการดำเนินการเพื่อแก้ปัญหาหนี้สินด้วย นายสมศักดิ์ กล่าวว่า นายกรัฐมนตรีและรัฐบาลเป็นห่วงเรื่องปัญหาหนี้ กยศ. และตนสนใจว่าทำไมหนี้ถึงมีเยอะ โดยเรื่องนี้เกี่ยวข้องกับกรมคุ้มครองสิทธิและเสรีภาพ และกรมบังคับคดี หากเราจัดระเบียบให้เกิดความชัดเจนจะช่วยเหลือประชาชนได้อย่างมากโดยเฉพาะผู้ค้ำประกัน ที่ผ่านมาเราได้ยินปัญหาบ่อยๆว่า ครูบาอาจารย์เห็นอกเห็นใจลูกศิษย์ และเป็นผู้ค้ำประกันให้ แต่เมื่อเรียนเสร็จบางคนไปอยู่ต่างประเทศ ไม่ได้ส่งเงิน ทำให้เป็นความเศร้าใจของผู้ค้ำประกัน ซึ่งครู อาจารย์เหล่านั้นเป็นผู้ให้โอกาสกับลูกศิษย์ เมื่อเรามีโอกาสมีกฎหมายการไกล่เกลี่ย และตนมีใบอนุญาตการไกล่เกลี่ย ก็อยากจะแสดงฝีมือ จึงเชิญหน่วยงานทั้งหลายที่เกี่ยวข้องมาช่วยกัน ซึ่งขณะนี้มีผู้กู้ กยศ.ประมาณ 6 ล้านราย มีที่ต้องเร่งดำเนินการให้เร็วประมาณ 70,000 ราย ซึ่งเราต้องทำในส่วนที่จำเป็นเร่งด่วนก่อน ส่วนที่เหลือเราต้องเร่งทำเมื่อเราชำนาญแล้ว นายสมศักดิ์ กล่าวอีกว่า จากการประชุมตนได้ทราบว่า ที่ผ่านมามีผู้ที่กู้ กยศ.ประมาณ 6 ล้านราย ยอดกู้เป็นเงิน 670,357 ล้านบาท ปิดยอดการกู้ไปแล้ว 1.5 ล้านกว่าราย อยู่ระหว่างการเรียน 8 แสนกว่าราย อยู่ระหว่างการผ่อนชำระ 3.5 ล้านราย แต่มีการผิดนัดชำระ 2.3 ล้านราย โดยมี 260,066 คดีอยู่ในการบังคับคดี ซึ่งในส่วนนี้ทางกรมบังคับคดีจะเร่งช่วยเหลือในการไกล่เกลี่ย ส่วนคนที่ยังไม่ถูกฟ้อง ทางกยศ. มีการปรับโครงสร้างหนี้ให้ โดยสามารถผ่อนชำระได้ถึงอายุ 65 ปี โดยสามารถไปยื่นเรื่องได้ที่ กยศ. ซึ่งขณะนี้มีผู้มายื่นเรื่องแล้วประมาณ 2 แสนราย โดยเพื่อการอำนวยความสะดวกให้ประชาชน เราอาจจะมีการจัดโครงการนำร่องที่ต่างจังหวัดสัก 2-3 จังหวัด เพื่อบริการประชาชนให้มายื่นเรื่องของปรับโครงสร้างหนี้และไกล่เกลี่ย โดยจะมีกรมบังคับคดี กรมคุ้มครองสิทธิฯ และ กยศ. ไปลงพื้นที่รับเรื่อง หากได้ผลการตอบรับที่ดีเราจะจัดกระจายไปยังพื้นที่ทั่วประเทศ ซึ่งตอนนี้ได้ให้หน่วยงานต่างๆไปหารือรายละเอียดและจะมาพูดคุยกันในการประชุมครั้งต่อไป -001",https://www.naewna.com/local/612435,2021_10_30
โพลล์ชี้เปิดประเทศทำศก.ดีขึ้น กังวลไฟเขียวเปิดผับ-ขายเหล้า หวั่นระบาดอีก,"กรุงเทพโพลล์ มหาวิทยาลัยกรุงเทพ เปิดเผยผลสำรวจความคิดเห็นประชาชนเรื่อง ความหวังคนไทยกับการเปิดประเทศ หลังสถานการณ์โควิด-19 โดยเก็บข้อมูลจากประชาชนทั่วประเทศ โดยการสัมภาษณ์ทางโทรศัพท์ จำนวน 1,173 คน ระหว่างวันที่ 25-27 ต.ค.ที่ผ่านมา พบว่า ร้อยละ 51.1 หวังว่าการเปิดประเทศในวันที่ 1 พ.ย.ที่จะถึงนี้ ภาพรวมเศรษฐกิจของประเทศดีขึ้น, ร้อยละ 43.4 หวังว่าจะเกิดผลดีกับธุรกิจร้านค้าร้านอาหารต่างๆ และร้อยละ 42.7 หวังว่าจะสร้างงาน สร้างรายได้ให้ประชาชน แต่ขณะเดียวกัน ร้อยละ 72.0 กังวลต่อการแพร่ระบาดของโควิด-19ค่อนข้างมากถึงมากที่สุด มีเพียงร้อยละ 28.0 กังวลค่อนข้างน้อยถึงน้อยที่สุด ทั้งนี้ เมื่อถามว่า การเปิดประเทศวันที่ 1 พ.ย.กังวลกับเรื่องใดว่าจะทำให้เกิดการแพร่ระบาดมากที่สุด ร้อยละ 72.0 ระบุ การอนุญาตให้เปิดผับ บาร์ คาราโอเกะ ภายในวันที่ 1 ธ.ค.ร้อยละ 66.5 นักท่องเที่ยวต้องฉีดวัคซีนครบแล้ว มาจากประเทศที่ความเสี่ยงต่ำ ไม่ต้องกักตัว, และร้อยละ 62.4 ให้ 4 จังหวัดนำร่องท่องเที่ยวขายเครื่องดื่มแอลกอฮอล์ในร้านอาหารได้ (กทม.-กระบี่-พังงา-ภูเก็ต) อย่างไรก็ตาม เมื่อถามความคิดเห็นว่า ในภาพรวมคิดว่าการเปิดประเทศ 1พย.นี้ ประเทศจะเป็นอย่างไร ร้อยละ 46.3 เชื่อว่า จะดีขึ้นเรื่อยๆ แต่ ร้อยละ 27.5 คิดว่าจะทำให้แย่ลง และ ร้อยละ 26.2 คิดว่าไม่มีอะไรเปลี่ยนแปลง",https://www.naewna.com/politic/612432,2021_10_30
จับผู้ต้องหาแก๊งค้ามนุษย์ข้ามชาติ ลวงหญิงไทยไปบังคับค้าประเวณีที่ดูไบ,DSI จับกุมตัวผู้ต้องหาค้ามนุษย์ หลอกลวงหญิงไทยไปบังคับค้าประเวณี ที่ดูไบ ระบุถูกยึดพาสปอรต์-ต้องทำเพื่อแลกเงินดำรงชีพ เมื่อวันที่ 30 ตุลาคม 2564 นายไตรยฤทธิ์ เตมหิวงศ์ อธิบดีกรมสอบสวนคดีพิเศษ เปิดเผยว่า กรมสอบสวนคดีพิเศษโดยกองคดีการค้ามนุษย์ ได้รับการประสานงานข้อมูลจากเจ้าหน้าที่ประจำสถานกงสุลใหญ่ ณ นครดูไบ ประเทศสหรัฐอาหรับเอมิเรตส์ ว่ามีหญิงไทยถูกหลอกลวงไปบังคับค้าประเวณีณ ประเทศสหรัฐอาหรับ เอมิเรตส์ มีการหน่วงเหนี่ยว กักขัง ยึดหนังสือเดินทาง และบังคับให้ค้าประเวณี จึงทำให้ผู้เสียหายไม่สามารถหลบหนีออกจากร้านได้ กระทั่งมีเจ้าหน้าที่กรมตำรวจนครดูไบ เข้าตรวจค้นจับกุม ผู้เสียหายจึงเข้าแสดงตน เพื่อขอความช่วยเหลือให้ได้เดินทางกลับประเทศไทย จึงส่งเรื่องให้กรมสอบสวนคดีพิเศษดำเนินการตามกฎหมายต่อไป ทั้งนี้ อธิบดีกรมสอบสวนคดีพิเศษ ได้สั่งการให้กองคดีการค้ามนุษย์ ดำเนินการสืบสวนสอบสวนในคดีพิเศษ ที่ 8/2564โดยคณะพนักงานสอบสวนคดีพิเศษได้ดำเนินการรวบรวมพยานหลักฐานจนนำไปสู่การออกหมายจับผู้ต้องหาที่เกี่ยวข้องและล่าสุดเมื่อวันที่ 29 ตุลาคม 2564 เจ้าหน้าที่ศูนย์สืบสวนสะกดรอยและการข่าว กรมสอบสวนคดีพิเศษ ได้จับกุมตัวผู้ต้องหาหญิงชาวไทยจำนวน 1 ราย ตามหมายจับของศาลอาญา ได้ในพื้นที่จังหวัดสมุทรสาคร ตามความผิดฐานสมคบโดยตกลงกันตั้งแต่สองคนขึ้นไป เพื่อกระทำความผิดฐานค้ามนุษย์และได้ลงมือกระทำความผิดตามที่ได้สมคบกัน โดยร่วมกันตั้งแต่สามคนขึ้นไปแสวงหาประโยชน์โดยมิชอบจากการค้าประเวณี โดยเป็นธุระจัดหา ซื้อ ขาย จำหน่าย พามาจาก หรือส่งไปยังที่ใด หน่วงเหนี่ยวกักขัง จัดให้อยู่อาศัย หรือรับไว้ซึ่งบุคคลใดโดยข่มขู่ ใช้กำลังบังคับ ลักพาตัว ฉ้อฉล หลอกลวง ใช้อำนาจโดยมิชอบ ฯลฯ สำหรับพฤติการณ์ของผู้ต้องหารายนี้ คือการเป็นผู้ชักชวนผู้เสียหายให้เดินทางไปทำงานนวด ที่นครดูไบ ประเทศสหรัฐอาหรับเอมิเรตส์ ที่มีรายได้ดี เมื่อผู้เสียหายหลงเชื่อได้เดินทางไปยังนครดูไบแต่เมื่อเดินทางไปถึงแล้วกลับตกอยู่ในสภาพถูกบังคับให้ทำงานค้าประเวณี และถูกเจ้าของร้านยึดหนังสือเดินทาง อีกทั้งยังต้องตกอยู่ในสภาพหนี้สินที่แอบแฝงมาในรูปแบบต่าง ๆ ซึ่งก่อนที่จะเดินทางผู้เสียหายไม่เคยทราบข้อเท็จจริงดังกล่าวมาก่อน หากผู้เสียหายไม่ยอมทำงานค้าประเวณีก็จะไม่มีเงินดำรงชีพ และไม่สามารถหลบหนีได้เนื่องจากถูกยึดหนังสือเดินทาง ทั้งนี้ คณะพนักงานสอบสวนคดีพิเศษ จะดำเนินการขยายผลถึงขบวนการซึ่งเป็นบุคคลชาวต่างชาติและดำเนินการตามกฎหมายต่อไป ทั้งนี้ ดีเอสไอขอเตือนประชาชนอย่าหลงเชื่อบุคคลซึ่งเป็นนายหน้าอ้างว่ามีงานนวดในต่างประเทศมีรายได้ดี อยู่กินสุขสบาย ไม่มีการบังคับขายบริการทางเพศ อาทิ สาธารณรัฐเกาหลี ประเทศมาเลเซีย หรือประเทศสหรัฐอาหรับเอมิเรตส์ ราชอาณาจักรบาห์เรน เป็นต้น สำหรับประชาชนต้องการแจ้งข้อมูลหรือเบาะแสเกี่ยวกับการค้ามนุษย์ สามารถแจ้งมายังกรมสอบสวนคดีพิศษ เลขที่ 128 ถนนแจ้ง วัฒนะ แขวง ทุ่งสองห้อง เขตหลักสี่ กรุงเทพฯ หรือทางสายด่วน 1202 (โทรฟรีทั่วประเทศ) โดยกรมสอบสวนคดีพิเศษ จะเก็บรักษาข้อมูลผู้แจ้งเบาะแสไว้เป็นความลับ -001,https://www.naewna.com/local/612444,2021_10_30
ชวนท่องเที่ยวเกาะเต่าหลังสำรวจพบฉลามวาฬรอบเกาะเต่า 280 ตัว,"วันที่ 30 ต.ค.64 ผู้สื่อข่าวได้รับการเปิดเผยจากนางรำลึก อัศวชิน นายกสมาคมธุรกิจการท่องเที่ยวเกาะเต่า จังหวัดสุราษฎร์ธานี ว่าจากการสำรวจจำนวนฉลามวาฬของกรมทรัพยากรทางทะเลและชายฝั่งในปี 2560 ช่วงเดือนมกราคม ถึง สิงหาคม พบฉลามวาฬฝั่งอ่าวไทยอย่างน้อยถึง 91 ตัว และอย่างน้อย 4 ตัวที่ฝั่งอันดามัน ขณะที่ทางกลุ่มเอกชน Thai Whale Sharks แจ้งอย่างไม่เป็นทางการว่าในปี 2563 ได้พบฉลามวาฬบริเวณเกาะเต่าถึง 280 ตัวซึ่งเป็นจำนวนที่มาก โดยสมาคมธุรกิจการท่องเที่ยวเกาะเต่า ได้ประสานข้อมูลกับนายทัศพล กระจ่างดารา ผู้เชี่ยวชาญด้านปลากระเบนและฉลามของไทย กรมประมง ให้ข้อมูลว่าฉลามวาฬเป็นปลาที่มีขนาดใหญ่ ซึ่งฉลามวาฬเป็นสัตว์ที่กินแพลงก์ตอนเป็นอาหาร เรวมถึงปลาขนาดเล็กที่รวมฝูง เช่น ปลากะตัก ปลาหลังเขียว จากการพบฉลามวาฬรอบเกาะเต่าจำนวนมากจากสถิติ คาดว่าการพบฉลามวาฬรอบเกาะเต่าบ่อยครั้งหน้าจะเกิดจากความอุดมสมบูรณ์ของแหล่งอาหาร ซึ่งมีปลาเล็กรวมถึงแพลงก์ตอนสัตว์ และแพลงก์ตอนพืช ที่เป็นอาหารหลักของฉลามวาฬ จึงขอความร่วมมือชาวเกาะเต่า และผู้ประกอบธุรกิจดำน้ำให้ช่วยกันรักษาสภาพแวดล้อมให้มีความสมบูรณ์ นายเจริญสุข สุขผล ประธานชมรมประมงพื้นบ้านเกาะเต่า เล่าถึงผลสำเร็จจากความร่วมมือในการทำซั้ง หรือบ้านปลารอบเกาะเต่าที่ภายในหนึ่งปีที่ได้ช่วยกันทำซั้ง ได้เห็นความสมบูรณ์กลับคืนสู่ท้องทะเลเกาะเต่าอย่างเห็นได้ชัด หลังจากที่เริ่มทำซั้งรอบเกาะพบลูกปลาหลังเขียวที่ไม่เคยเข้าก็เข้ามาอาศัย รวมถึงปลาฉิ้งฉ้าง และปลาขนาดเล็กๆ ความสมบูรณ์นี้ทำให้ชาวประมงพบปลาทูน่าที่มีขนาด 6-7 กิโลกรัมบริเวณเกาะเต่า ทั้งนี้เพราะไม่พบปลาทูน่ารอบเกาะเต่ามาหลายปีแล้ว ป นางรำลึก อัศวชิน นายกสมาคมธุรกิจการท่องเที่ยวเกาะเต่า กล่าวอีกว่าความสมบูรณ์ที่ปรากฎในช่วงนี้ เกิดจากความร่วมมือร่วมใจของชุมชนบนเกาะเต่าทุกภาคส่วนช่วยกันดูแล จัดการทรัพยากรธรรมชาติทางทะเลเป็นอย่างดีและต่อเนื่อง จึงทำให้วันที่ 1 พฤศจิกายน 2564 ซึ่งเป็นวันเปิดประเทศรับนักท่องเที่ยว จึงขอเชิญชวนนักท่องเที่ยวให้มาสัมผัสธรรมชาติใต้ทะเลเกาะเต่า พร้อมพบกับฉลามวาฬขนาดใหญ่ที่รอต้อนรับนักท่องเที่ยวทุกคน เครดิตภาพ : QewBOONTUB, พรรณี แมคเคที, วิเรน บัวสมุย",https://www.naewna.com/likesara/612453,2021_10_30
'มาดามแป้ง'รับกดดันต้องชนะสถานเดียว ประกาศอัดฉีดเพิ่ม 2 ล้าน ช้างศึกU23,วันที่ 30 ตุลาคม 2564 ความเคลื่อนไหวของทัพ ช้างศึก ยู-23 ทีมฟุตบอลทีมชาติไทย รุ่นอายุไม่เกิน 23 ปี หลังจากเอาชนะลาว 3-0 ทำให้มี 4 คะแนน รั้งรองจ่าฝูง ในการแข่งขันฟุตบอลชิงแชมป์เอเชีย ยู-23 รอบคัดเลือก กลุ่มเจ ที่เอ็มเอฟเอฟ สเตเดี้ยม มาดามแป้ง นวลพรรณ ล่ำซำ ผู้จัดการทีมชาติไทย ชุดยู-23 กล่าวว่า เป็นเกมที่ยากและกดดันที่สุด เราทราบดีว่าเสียเปรียบเพราะมาเลเซียชุดนี้อยู่กันมาตั้งแต่อายุ 19 ปี และยังได้เก็บตัวนานต่างจากเราที่เพิ่งมารวมตัวกัน จุดหมายเดียวของเราคือต้อง 3 แต้มเท่านั้น บทเรียนนี้ทำให้เราทราบว่า เวลาการเตรียมทีมสำคัญมากสิ่งที่ได้เห็นจากน้องทุกคนคือความมุ่งมั่นตั้งใจ ความสามัคคีทั้งจากนักเตะที่มาจากต่างประเทศและจากประเทศไทย ทุกคนมีใจเดียวกัน สิ่งที่กำชับเป็นพิเศษคือ มารยาทในสนาม ต้องควบคุมอารมณ์ในสนามให้ได้เพราะมีผลต่อเกม ฝากคนไทยเป็นกำลังใจให้กับทีมชาติไทย ยู23 เพื่อให้เข้าเป็นแชมป์กลุ่มให้ได้ ส่วนตัวแป้งเองขออัดฉีดน้องๆ ในสุดท้ายนี้อีก 2 ล้านบาท เงินก็สำคัญ แต่ศรัทธาของแฟนฟุตบอลสำคัญกว่า เป็นกำลังใจให้พวกเราด้วย สำหรับการแข่งขันนัดสุดท้ายทีมชาติไทยพบทีมชาติมาเลเซียในวันอาทิตย์ที่ 31 ตุลาคม 2564 เวลา 10.00 น. ตามเวลาประเทศไทย ณ สนามเอ็มเอฟเอฟ สเตเดี้ยม มองโกเลีย ถ่ายทอดสด ช่องวัน31 และ เอไอเอส เพลย์,https://www.naewna.com/sport/612461,2021_10_30
'ปราง กัญญ์ณรัณ'เผยเส้นทางความรัก นิยายรักภาค 2 'โต้ง ทูพี'แฟนคนแรกคนเดิมคนเดียว,ปราง กัญญ์ณรัณ นักแสดงสาวมากความสามารถ เผยเส้นทางความรักกับแรปเปอร์หนุ่ม โต้ง ทูพี ที่คบหากันมานาน 10 ปี หลังจากกลับมาคบหากันอีกครั้ง เล่าชีวิตในวงการบันเทิง แย้มเป็นนักแสดงสายมูเตลู มูจนรักปังงานเริ่ด ในรายการ คุยแซ่บSHOW ที่มี พีเค ปิยะวัฒน์ เข็มเพ็ชร์ และ ชมพู่ก่อนบ่าย เป็นพิธีกรดำเนินรายการ 3 ต.ค.ที่ผ่านมาวันเกิด โต้ง ทูพี ให้ของขวัญวันเกิดกี่ชิ้น ? ปราง กัญญ์ณรัณ : ให้ 10 ชิ้นเพราะฉลองครบรอบ 10 ปี คือเป็นของเล็กๆ น้อยๆ เราอยากเซอร์ไพร์สเขา เพราะตอนวันเกิดปรางเขาก็เซอร์ไพร์สโดยการเอา กระเป๋าชาแนลใส่ในกล่องรองเท้าไนกี้มาให้ เราก็เลยรู้สึกว่าเราต้องทำอะไรให้เขาบ้าง แต่เขามาบอกเราว่าไม่ต้องซื้ออะไรมา ปีนี้อยากให้เก็บตังค์ไว้ เราก็เลยรู้สึกว่าต้องเซอร์ไพร์สหน่อย ก็มีกล้องฟิล์ม มีแผ่นเสียง มีแก้วไวน์ มีไวน์ มีหนังสือสุพรีม มีสร้อยทอง มีเกมที่ออกกำลังกาย และชิ้นที่สิบคือตัวเองผูกโบว์ คือเราพยายามหาของขวัญให้ครบ 10 ชิ้น แต่มันไม่ครบจริงๆ ก็เลยเอาตัวเองผูกโบว์ไป ชิ้นสุดท้ายเขาก็ตกใจ เขาเขิน ก็น่ารักดี คุณโต้งชอบให้ปรางแต่งตัวเซ็กซี่ไหม ? ปราง กัญญ์ณรัณ : ปรางว่าเขาน่าจะชอบ คือถ้าออกมาดูแล้วสวยงาม ไม่ได้ดูน่าเกลียดหรือไม่เหมาะสมกับสถานที่ แต่วันนั้นมันไม่มีใครเลย มีแค่เรา 2 คน ถามว่าเขาขึ้หึงไหม ก็ขึ้หึง แต่ถ้ามีใครมองเขาเราปล่อยเลย เพราะหนูเป็นคนไม่ขึ้หึงเลย และไม่อยากไปยุ่งกับการทำงานเขาสักเท่าไหร่ เพราะในเอ็มวีเขาต้องถ่ายกับสาวเซ็กซี่ เราก็ไม่เคยไปคอมเม้นท์หรือไปติงว่าไม่ดีนะ ไม่เคยว่าเลย เราเข้าใจว่ามันคืองานของเขา เคยเซอร์ไพร์สกันไปมาแล้วโป๊ะบ้างไหม ? ปราง กัญญ์ณรัณ : ไม่เคยเลย คือมันเหมือนความสุข เซอร์ไพร์สอย่างไรก็ไม่เคยจับได้ มันคือความเฟรส มันทำให้รู้สึกว่า เหมือนยังจีบกันใหม่ๆ เสมอ เห็นว่าช่วงโควิดไม่ค่อยได้เจอกัน ตอนนี้เจอกันมากขึ้นไหม ? ปราง กัญญ์ณรัณ : ไม่เจอเลย เพราะอย่างตอนโควิด ปรางก็จะอยู่กับที่บ้าน อยู่กับครอบครัว ตอนที่ระบาดหนักๆ ปรางกลัวมากก็เลยไม่ออกไปไหนเลย ส่วนเขาแม้จะไม่มีไปเล่นคอนเสิร์ตแต่ก็มีไปอัดเพลง ไปทำงานที่สามารถที่ทำได้อยู่ ก็เลยกลัว ซึ่งเขาก็เข้าใจ แต่พอมีชุดตรวจโควิด เขาก็ตรวจก๋อนมาเจอเรา คบกันมา 10 ปี เขาเคยมานอนบ้านเราไหม ? ปราง กัญญ์ณรัณ : ไม่มีเลยค่ะ มาบ้านยังมาน้อยมาก เพราะที่บ้านปรางค่อนข้างซีเรียสเรื่องอะไรแบบนี้ คุณแม่หัวโบราณมาก ที่เรียกว่าเป็นนิยายรักภาค 2 เพราะทั้งคู่เคยเลิกกันมาแล้ว อยากทราบว่าครั้งแรกที่คบกัน กับครั้งที่ 2 ที่คบกันต่างกันมากไหม ? ปราง กัญญ์ณรัณ : ต่างกันเลย เพราะตอนแรกที่คบกันเรายังเรียนมหาลัยกันทั้งคู่ ยังเด็กมาก ความรักที่มีให้กันก็มี แต่ด้วยไลฟ์สไตล์ที่ต่างกันมาก ก็พยายามปรับจูนกันมาเรื่อยๆ แล้วปรางก็ยังมีความฝัน อยากซื้อบ้านให้ครอบครัว อยากพาครอบครัวไปต่างประเทศ เพราะครอบครัวเราไม่ได้ร่ำรวยมาก เราก็เลยคิดว่า ถ้าเรายังต้องมาให้เวลามานั่งปรับจูนกับแฟนอยู่ มันก็จะไปไหนไม่ได้ ก็เลยตัดสินใจเลิกกันไป ตอนเลิกกันนั้นโต้งเป็นแรปเปอร์หรือยัง ? ปราง กัญญ์ณรัณ : เป็นแล้ว ค่ะ ตอนที่เขาออกซิงเกิ้ลแรกตอนนั้นเพิ่งคบกันเลย ที่ปรางตัดสินใจเลิกเพราะไลฟ์สไตล์เราต่างกันมากๆ ยอมรับว่าเสียใจกันทั้งคู่ เขาอาจจะซ็อคด้วย ทำให้ตอนนั้นทำเราไม่คุยกันเลย 2 ปี เพราะเราก็ใช้ชีวิตกันมาเรื่อยๆ พยายามปรับกันมา ถามว่ารักกันไหม รักกันมาก และที่ผ่านมาไม่เคยบอกเลิกกันมาก่อน เขาก็มียื้อบ้าง คือพยายามหาเหตุผลให้กลับมา แต่เราตัดสินใจแล้ว ปรางว่าเขาก็คงมีความไม่เข้าใจว่าทำไมปรางถึงตัดสินใจแบบนี้ด้วย ส่วนปรางเองก็รู้สึกอยากมั่นคงในความรู้สึก ทำให้เราไม่คุยกัน ทั้งๆ ที่ไม่ได้ทะเลาะกันเลยแม้นิดเดียว ไม่มีเรื่องมือที่3 หรือไม่ชอบอะไร ไม่มีเลย หลังจากเลิกปรางก็โฟกัสแต่เรื่องทำงานและครอบครัว ไม่ได้ใส่ใจใคร ที่ไม่มีใครใหม่เพราะลึกๆ คิดว่าจะได้กลับไปคบกันใหม่หรือเปล่า ? ปราง กัญญ์ณรัณ : เชื่อไหมว่าไม่ได้คิดเรื่องนี้เลย คิดแค่ว่า วันหนึ่งอยากกลับมาเป็นเพื่อนที่ดี เพราะเขาเป็นคนหนึ่งที่รู้จักเราดีมากๆ เป็นแฟนคนแรกด้วย ไม้ได้คุยกัน 2 ปี แล้วมาเจอกันได้อย่างไร ? ปราง กัญญ์ณรัณ : อันนี้เริ่มจากปรางเอง เพราะเรารู้สึกว่า 2ปี แล้วไม่ได้คุยกันเลยมันตลกมาก และเราก็ไปเจอคนหลายคนมากที่ เขาเคยเป็นแฟนกัน แล้วเป็นเบสเฟรนด์กันได้ ก็เลยรู้สึกว่าอยากเป็นเบสเฟรนด์บ้าง ก็มีวันหนึ่งเราก็เดินผ่านกัน โดยไม่ได้ทักกัน เราก็รู้สึกแย่ว่าทำไมต้องขนาดนี้ คนเป็นแฟนกัน เดินผ่านกันมันต้องไม่ทักขนาดนี้เลยเหรอ ก็เลยทักไปว่าเมื่อกี้ไม่ได้ทัก ซอรี่ด้วยนะ เขาก็ขอโทษเราที่ไม่ได้ทัก ก็เลยคุยกันว่า ว่างๆ มากินข้าวกันไหม ก็จากข้าวมื้อนึงก็กลายเป็นสองมี้อ เป็นสามมื้อ ตอนที่ได้กินข้าวกันมื้อแรกมันทำให้เราได้คุยกันทุกเรื่อง ที่เคยไม่เข้าใจ ปรางถึงได้เข้าใจว่าทำไมเขาถึงได้ไม่คุยกับปรางเลย ปรางก็มีคำถามใจค่อนข้างเยอะว่าทำไมถึงตัดสินใจแบบนั้น หลังจากนั้นก็คุบกันมาเรื่อยๆ มีไปกินข้าว มีไปออกเดท เหมือนจีบกันใหม่ ซึ่งเราก็ไม่ได้ปิดบังอะไร ก็มีข่าวอยู่บ้างว่าไปโน่นไปนี่ แต่ตอนนั้นยังไม่ได้ตัดสินใจเซย์เยส คือเรายังกลัวว่าเราจะเข้ากันไม่ได้เหมือนเดิม และเราก็เป็นห่วงพ่อแม่ด้วย แล้วโต้งทำอย่างไรให้เราเปลี่ยนความรู้สึก ? ปราง กัญญ์ณรัณ : ปรางไม่รู้ว่าจะอธิบายอย่างไร อย่างปัญหาที่ปรางเคยมี มันไม่เจอปัญหาอะไรเลย เรียกว่ากลับมาคบกัน มันดีกว่าเดิม คือเขาเป็นคนที่โรแมนติกมาก ทุกๆ อย่างที่เขาเคยทำให้เราเมื่อ 10 ปีก่อน ทุกวันนี้ก็ยังทำเหมือนเดิม อย่างคุยกันก่อนนอน มีกู๊ดไนท์ บอกรัก บอกคิดถึง กลับมาคบกันคราวนี้แล้วมีคำสัญญาให้กันไหม ? ปราง กัญญ์ณรัณ : ตลอดเวลาที่คบกันไม่เคยมีกฎเกณฑ์อะไรเลย แต่เขาจะรู้ว่าปรางชอบอะไรไม่ชอบอะไร ปรางว่าเขารู้อยู่แล้วตั้งแต่คบกันรอบแรกเพียงแต่ว่าตอนนั้นเขาทำไม่ได้ แล้วปรางไม่ชอบอะไร ? ปราง กัญญ์ณรัณ : เป็นเรื่องของเวลา อย่างเมื่อก่อนปรางว่ามันมีเวลาที่สามารถเจอกันได้ เราทำงาน เขาทำงาน เราก็เข้าใจว่าเขาเหนื่อย แต่บางครั้งมันก็ไม่ใช่งาน แล้วเขาก็ยอมรับว่าเขาติดเพื่อน มันเลยมีปัญหา จิรงๆ ปัญหาเหล่านี้เป็นเรื่องเล็กน้อย กลับมาคราวนี้ เขาก็จัดสรรเวลาได้เองโดยที่เราไม่ต้อกะเกณฑ์ต้องมาเจอกัน โทรหา ต้องรายงาน ต้องอะไร คือเขาทำเองหมดเลยโดยที่เราไม่ต้องขอ ปรางถึงบอกว่าเขารู้อยู่แล้วตั้งแต่แรก ปรางเข้าใจเขานะ และปรางรู้ด้วยว่าเขาไม่ควรเขาทั้งหมดของเขามาอยู่กับเรา แล้วเมื่อก่อนเขาอารมณ์ร้อนไหม ทะเลาะกันบ่อยไหม ? ปราง กัญญ์ณรัณ : จริงๆ เขาเป็นคนที่มีอารมณ์เป็นศิลปิน เวลาน่ารักน่ารักมาก เวลาหวานก็หวานมาก แต่เวลาที่เขาคิดมาก ขี้งอน เขามีหมดเลย เป็นผู้ชายที่มีทุกอารมณ์ ที่มันดีขึ้นอาจจะเป็นเพราะเราโตขึ้น คราวนี้กลับมาคุยก็สบายๆ มีกฎว่าถ้าทะเลาะกันต้องง้อกันภายในครึ่งชั่วโมง ? ปราง กัญญ์ณรัณ : ใช่คือโต้งเขาจะเป็นคนที่อารมณ์เสียค่อนข้างง่าย เวลานั้นเขาก็จะพูดไม่ค่อยดีแล้วก็จะวางสายไป แต่ปรางจะพูดทุกครั้งว่าให้เวลาครึ่งชั่วโมง เดี๋ยวก็มาละ อาจจะเป็นสติ๊กเกอร์ หรืออะไรก็ตาม คือเขาจะรู้ว่าเขาทำผิด แล้วเขาจะเป็นคนที่ขอโทษเร็วมาก เขาเป็นอย่างนี้มาตลอด มันก็เลยกลายเป็นว่าทุกครั้งที่ทะเลาะกันปรางไม่เครียดเลย เพราะปรางรู้ว่า เดี๋ยวก็ดีกัน โต้งเคยบอกไหมว่าอะไรถึงทำให้อยากกลับมาคบกับเรา ? ปราง กัญญ์ณรัณ : คือวันที่ไปกินข้าวกันวันแรก อยู่ๆ เขาก็พูดขึ้นมาว่า รู้ไหมตลอด 2 ปีที่ผ่านมา เขาคิดถึงทุกวันเลย ไม่ใช่ว่าปรางเชื่อคำพูดเขานะ แต่ปรางสัมผัสได้ว่าเขายังรักเราอยู่จริงๆ ตอนนั้นเราก็ตกใจนิดหนึ่ง โมเม้นท์หวานที่โต้ทำให้คืออะไร ? ปราง กัญญ์ณรัณ : ไม่รู้เหมือนกัน คือทุกวันเขาก็น่ารักของเขาอยู่แล้ว เขาไม่ค่อยจัดเซอร์ไพร์สใหญ่ๆ แต่ก็มีเล็กๆ น้อยๆ มาตลอด ชื่อที่เรียกกันคืออะไร ปราง กัญญ์ณรัณ : คือเวลาอยู่ข้างนอกก็เรียกที่รัก เวลาอยู่กัน 2 คน มันบอกไม่ได้จริงๆ โต้ง ดูแลเราอย่างไรถึงบอกว่าดีมาก ? ปราง กัญญ์ณรัณ : ถ้าให้ปรางตอบ คือความสม่ำเสมอ คือแรกๆ เราก็คิดว่ามันต้องเป็นโปรโมชั่นแน่ๆ แต่ผ่านมา 10 เขาก็ยังเหมือนเดิม คือเขายังใส่ใจ เขาไม่เคยลืมเรา เขาจะหาเวลาเรามาเจอเราเสมอ เคยมีแพลนจะแต่งงาน ? ปราง กัญญ์ณรัณ : ไม่ขนาดนั้น แค่เคยคุยว่าเดี๋ยวอีก 2 ปีจะแต่ง พอเจอโควิดก็บอกว่า อีก 2 ปี แล้วกัน (หัวเราะ) คือตอนนั้นโต้งถามว่าอยากแต่งตอนไหน เราก็บอกว่าอีก 2 ปีไหม เมื่อ 2 ปีที่แล้ว เขาก็บอกว่าก็ดีนะ ถามว่าตอนนี้พร้อมหรือยัง ยังค่ะ ล่าสุดที่เพิ่งคุยกันไป คือเขาก็อยากได้เวลา เพราะหายไปช่วงโควิด 2 ปี เขายังมีโปรเจคอีกเยอะเลย และปรางก็ยังเอ็นจอยกับการทำงาน ปรางยังอยากอยู่กับครอบครัว อยากไปเที่ยวกับที่บ้าน คือถ้าเราแต่งงานแล้ว ปรางก็ต้องไปดูแลเขา ไปใช้เวลากับเขาให้มากกว่านี้ คิดจะมีลูกไหม? ปราง กัญญ์ณรัณ : 50 : 50 คือโต้งรักเด็กมาก ปรางก็ชอบเด็ก แต่เราก็เผื่อไว้ เพราะเราก็ไม่รู้ว่าเราจะได้แต่งเมื่อไหร่ ก็ต้องดูว่าตอนนั้นอายุเยอะไปหรือเปล่า หรือพร้อมหรือเปล่า ก็ต้องดูอีกที คือเขาก็บอกปรางว่าเขาไม่ซีเรียส อย่างไรก็ได้ (โฟนอิน) อยากจะบอกอะไรปรางหลังจากคบมา 10 ปี ? โต้ง ทูพี : ก็อยากขอบคุณนะที่ทนมาได้ตั้งนาน (ยิ้ม) ปราง กัญญ์ณรัณ : ก็ขอบคุณที่เข้าใจเหมือนกัน คือปรางอาจจมีอะไรหลายๆ อย่างที่เขาไม่เข้าใจ แต่เขาก็พยายามปรับ โต้งเรียกปรางว่าอะไร ? โต้ง ทูพี : เรียกว่า ปราง (หัวเราะ) ส่วนเรื่องแต่งงาน ช่วงนี้ก็ต้องรอดูสถานการณ์ รอเก็บเงิน เพราะว่าที่ผ่านมาไม่ได้ทำงานอะไรเลย และต้องจ่ายค่าบ้านด้วยก็ขอเวลาหน่อย ของขวัญวันเกิดที่ผ่านมา ของขวัญวันเกิดชิ้น ที่ 10 ถูกใจขนาดไหน ? โต้ง ทูพี : ก็ตกใจว่าเขาก็คิดได้เนอะ ก็เซอร์ไพร์ส คิดว่าปรางน่ารักตรงไหน ? โต้ง ทูพี : น่าจะเป็นความธรรมชาติ เขามีความแมนๆ อยู่ในตัวเขา เป็นเพื่อนกันได้ คบกันมา 10 ปี บอกรักปรางให้ฟังหน่อย ? โต้ง ทูพี : บอกรักอยู่ทุกวันอยู่แล้วครับ ปรางบอกรักโต้งหน่อย ? ปราง กัญญ์ณรัณ : (ทำท่าไอเลิฟยู ) ร๊าก....ก คุณแม่หวงมาก กว่าโต้งจะผ่านด่านได้ทำอย่างไร ? ปราง กัญญ์ณรัณ : คือรู้จักกันมา 10 ปี โต้งเพิ่งจะมีโอกาสได้กินข้าวกับที่บ้านปรางเมื่อปีที่แล้ว คือแม่ปรางจะมีกฎเยอะมาก และแม่ปรางจะเลี้ยงลูกให้เรียบร้อยสุด อย่างกฎเรื่องแฟน ห้ามพาแฟนเข้าบ้าน ห้ามขับรถมาส่งที่บ้านด้วย เวลาที่ปรางไปออกเดทกับโต้งตอนเด็กๆ เราก็นั่งบีทีเอส โต้งมาส่งที่สถานีแล้วแม่มารับ โต้งไม่มีสิทธิ์ไปส่งที่บ้านเลย แม่บอกว่าถ้าจะพามาบ้านต้องให้มั่นใจว่าคนนี้เราจะแต่งงานด้วย ต้องแต่งงานเท่านั้นถึงจะพามาได้ ตอนนี้คุณแม่ก็โอเคแล้ว และโต้งก็รับรู้มาตลอด ซึ่งปรางว่ามันก็คือความโชคดี เพราะพอเขาอยู่ในลุคที่พร้อมแล้วจริงๆ มีวุฒิภาวะ พอไปมันก็จบ เขาก็จะไม่รู้สึกไม่ดี ไม่กดดัน เขาก็จะสบายๆ คือกับแม่เขาเพิ่งเจอเมื่อ 2 ปีที่แล้ว ส่วนพ่อ โต้งจะบอกเสมอว่า พ่อยู่ใจดีกว่าแม่ (หัวเราะ) คือพ่อปรางจะเป็นคนตลกๆ มากกว่าแม่ โต้งเลยคิดว่าเข้าทางนี้อาจจะง่ายกว่า แต่สุดท้ายก็ต้องผ่านแม่อยู่ดี เห็นว่าปรางเป็นสายมูเตลูด้วย ? ปราง กัญญ์ณรัณ : ต้องบอกก่อนว่าเราตามคนอื่น คือเหมือเราจะไม่เชื่อนะ แต่เราก็ทำตามเขาไปด้วย ส่วนเรื่องเปลี่ยนบัตรประชาชนนั้น คือวันนั้นพี่หน่องพาหมอดูมาออฟฟิศ แล้วเขาก็ชวนให้เราไปดู เราก็ไปเพราะว่าพอดี เขาก็บอกว่าขอดูบัตรประชาชนหน่อย แล้วเขาก็บอกว่าต้องเปลี่ยนนะ เราก็งงว่าต้องเปลี่ยนอะไร เขาบอกว่าให้ไปถ่ายรูปใหม่ ใส่เสื้อสีชมพูบานเย็นเท่านั้น และทำอย่างไรก็ได้ให้ในรูปมีแพะอยู่ ทำไมชีวิตนี้ถึงเลือกจะมีแฟนเพียงคนเดียว ปราง กัญญ์ณรัณ : จริงๆ ก็เป็นความตั้งใจ คือถ้ามันเป็นรักแรกแล้วมันดี เราก็อยากให้เป็นความรักครั้งเดียวในชีวิต ไม่เคยคิดที่จะมีแฟนหลายๆ คน ปรางรู้สึกว่ามันเป็นความรู้สึกที่ดี ที่เรามีความรักให้กับคนๆ หนึ่ง แล้วเขาน่าจะภูมิใจที่เขาเป็นแฟนคนเดียวของเรา ติดตามชมคำสัมภาษณ์แบบเต็มๆ ได้ในรายการ คุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama,https://www.naewna.com/entertain/612466,2021_10_30
ชาวบ้านต้มไข่เค็มไว้กินพบเลข 9 บริเวณเปลือกไข่ชัดเจนเชื้อมาให้โชคงวดนี้แน่,วันที่ 30 ต.ค.64 ผู้สื่อข่าวประจำจังหวัดสุรินทร์รายงานว่า หลังจากมีผู้โพสต์เฟซบุ๊กที่ใช้ชื่อ เล็ก มูลสันเที้ยะ โพสต์รูปไข่พร้อมระบุว่า งวดนี้เน้นๆ นะจ๊ะ ซึ่งสร้างความตื่นเต้นให้กับคอหวยเป็นอย่างมากเพราะไม่เคยเห็นไข่เป็นตัวเลขแบบนี้มาก่อน (เป็นความเชื่อส่วนบุคคล) ผู้สื่อข่าวจึงไปสอบถามนางเล็ก มูลสันเที้ยะ อายุ 44 ปีที่บ้านเลขที่ 30/1 บ้านฉลีก ต.ตรวจ อ.ศรีณรงค์ จ.สุรินทร์ ได้เล่าว่า ตนได้ไข่เค็มมาจากหลานชายที่นำมาฝากมีทั้งหมด 15 ฟองตนจึงได้นำไข่ไปล้างเพื่อจะต้มเอาไว้รับประทาน ในขณะที่กำลังตักไข่เค็มขึ้นมาจากหม้อต้มปรากฎว่าบริเวณเปลือกไข่มีตัวเลขเป็นเลข 9 หรือเลข 6 แล้วแต่จะมองชัดมากๆ ตนตกใจมากเกิดมาก็เพิ่งจะเคยพบเห็นจึงร้องตะโกนบอกเพื่อนบ้านให้มาดู แต่ละคนที่เห็นต่างก็พูดเป็นเสียงเดียวกันว่านั้นๆ เขาเอาโชคมาให้แล้ว ตนก็นึกขึ้นได้ว่ามันน่าจะจริงนะเพราะก่อนหน้านี้ตนก็ได้ซื้อล็อตเตอรี่เอาไว้ 1 ใบคือเลข 983 เพราะเป็นตัวเลขที่ตนชอบแต่พอมาเจอไข่ที่มีตัวเลขแบบนี้ตนก็ดีใจเป็นอย่างมากเพราะตรงกับที่ตนซื้อลอตเตอร์เอาใว้และจะลองเอาตัวเลขบนเปลือกไข่ที่เห็น 96-69 โดยตนก็เชื่อว่ายังไงๆ งวดนี้ตนจะได้รับโชคใหญ่อย่างแน่นอน แต่ก็เป็นเพียงแค่แนวทางและเป็นความเชื่อส่วนบุคคลตนเองไม่ได้บังคับให้ใครมาเชื่อ,https://www.naewna.com/likesara/612468,2021_10_30
ตร.ไซเบอร์บุกจับหนุ่มเมืองคอน แฮกเฟซบุ๊กหลอกยืมเงินหลายหมื่นบาท,"ตำรวจไซเบอร์บุกจับหนุ่มเมืองคอน แฮกเฟซบุ๊กยืมเงินผู้เสียหายหลายหมื่นบาท อ้างเพิ่งทำเป็นครั้งแรก แต่จนท.ไม่ปักใจเชื่อ วันที่ 30 ต.ค.64 พ.ต.อ.ฐาปกรณ์ หนุมาศ ผู้กำกับการ 3 กองบังคับการตำรวจสืบสวนสอบสวนอาชญากรรมทางเทคโนโลยี5 เปิดเผยว่า ได้รับการประสานจากเจ้าหน้าที่ตำรวจ สภ.สามพราน จ.นครปฐม เพื่อขอสนับสนุนการสืบสวนด้านเทคนิค หลังจากนางสาวภัทรานิษฐ์ บัวนาเมือง อายุ 30 ปี ผู้เสียหาย ซึ่งเป็นชาวจังหวัดนครปฐม ถูกคนร้ายแฮ็กบัญชีเฟสบุ๊กส่วนตัว แล้วนำเฟสบุ๊กของผู้เสียหาย หลอกยืมเงินเพื่อนในเฟสบุ๊กของผู้เสียหาย มีผู้เสียหายจำนวน 6 – 7 รายหลงเชื่อโอนเงินจำนวนหลายหมื่นบาท โดยจากการสืบสวนจนทราบว่า ผู้ต้องหารายนี้คือนายพิพัฒน์ ชูจันทร์ อายุ 21 ปี อยู่บ้านเลขที่ 19/8 ถนนเทวบุรี ต.โพธิ์เสด็จ อ.เมือง จ.นครศรีธรรมราช ต่อมาทางพนักงานสอบสวนเจ้าของคดี จึงรวบรวบหลักฐานเพื่อขออนุมัติหมายจับของศาลจังหวัดนครปฐม จึงได้สั่งการ พ.ต.ท.สฤษดิ์ สอนทา รอง ผกก.นำกำลังตำรวจ พร้อมกับหมายจับของศาลจังหวัดนครปฐม ที่ 305/2564 ลงวันที่ 29 ตุลาคม พ.ศ.2566 เข้าจับกุมตัวนายพิพัฒน์ ข้อหา เข้าถึงโดยมิชอบซึ่งระบบคอมพิวเตอร์ที่มีมาตรการป้องกันการเข้าถึงโดยเฉพาะและมาตรการนั้นมิได้มีไว้สำหรับตน,ทำให้เสียหาย ทำลาย แก้ไข เปลี่ยนแปลงหรือเพิ่มเติมไม่ว่าทั้งหมดหรือบางส่วน ซึ่งข้อมูลคอมพิวเตอร์ของผู้อื่นโดยมิชอบ โดยหลอกลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์อันเป็นเท็จโดยประการที่น่าเกิดความเสียหายแก่ประชาชน และหมายค้นของศาลจังหวัดนครศรีธรรมราช ที่ 41/2564 ลง 29 ต.ค. 2564 เข้าจับกุมนายพิพัฒน์ ที่บ้านหลังหนึ่ง ถนนเทวบุรี ต.โพธิ์เสด็จ อ.เมือง จ.นครศรีธรรมราช ขณะที่ผู้ต้องหา ยืนอยู่หน้าบ้าน ก่อนจับกุมเจ้าหน้าที่แสดงตัวพร้อมกับหมายจับ และหมายค้น ซึ่งผู้ต้องหารับสารภาพว่า เป็นบุคคลคนเดียวกันตามหมายจับ และไม่เคยถูกจับตามหมายจับนี้ ตรวจค้นพบโทรศัพท์มือถือ ยี่ห้อAppleรุ่นiphone xs maxสีดำ จำนวน 1 เครื่อง ที่มีการผูกแอปพลิเคชั่นอินเตอร์เน็ตแบงค์กิ้ง ธนาคารกรุงศรีอยุธยา เลขบัญชี 7774888221 ชื่อบัญชีนายพิพัฒน์ ชูจันทร์ ซึ่งจากการตรวจสอบเบื้องต้น พบว่าบัญชีดังกล่าว เป็นบัญชีที่ใช้หลอกลวงผู้เสียหาย นอกจากนี้ยังตรวจค้นพบสมุดบัญชีธนาคารเพิ่มอีกจำนวน 3 บัญชี จึงยึดไว้ตรวจสอบ จากการสอบนายพิพัฒน์ ผู้ต้องหา รับสารภาพว่า เข้าแฮกเฟสบุ๊กบัญชีชื่อ ป้ารัศมี ซึ่งเป็นของนางสาวภัทรานิษฐ์ ผู้เสียหาย ช่วงเดือนเมษายน ที่ผ่านมา ก่อนใช้เฟสบุ๊กของผู้เสียหาย หลอกยืมเงินจากเพื่อนในบัญชีเฟสบุ๊กจำนวน 6 - 7 ราย โดยการหลอกผู้ต้องหา จะใช้ข้ออ้างสารพัด เช่า เดือดร้อนขอยืมเงิน พ่อแม่ป่วย ลูกไม่สบาย ตกงาน ไม่มีเงิน จนเหยื่อหลงเชื่อโอนเงินให้ผู้ต้องหาจำนวนหลายหมื่นบาท ส่วนเงินที่ที่ได้นำไปใช้จ่ายส่วนตัว สำหรับพฤติการณ์ของคนร้ายรายนี้ จะแฝงตัวเข้าไปอยู่ในกลุ่มผู้เล่นเกมออนไลน์ โดยตัวคนร้ายจะออกอุบายว่า ตนเองมีเหรียญเกมฟรี หากมีผู้ใดสนใจให้ติดต่อทักแชท เข้ามาสอบถามได้ผ่านแอพพลิเคชั่นFacebookกรณีหากมีผู้เสียหายรายใดหลงเชื่อ ทำการติดต่อทักแชทกับคนร้าย เพื่อขอรับเหรียญเกมฟรี คนร้ายจะทำการแฮกเฟซบุ๊กของผู้เสียหายรายนั้นทันที โดยคนร้ายจะหลอกผู้เสียหายว่า จะมีรหัสรับเหรียญเกมฟรี เข้าไปเบอร์โทรศัพท์ของผู้เสียหาย ซึ่งรหัสดังกล่าว คือ รหัสOTPของบัญชีเฟซบุ๊กของผู้เสียหาย และคนร้ายจะบอกให้ผู้เสียหายแจ้งรหัสOTPดังกล่าวแก่คนร้าย จากนั้นคนร้ายจะนำรหัส OTPดังกล่าวไปทำการเปลี่ยนรหัสผ่านบัญชีเฟสบุ๊กของผู้เสียหาย พร้อมทั้งเปลี่ยนแก้รหัสผ่านใหม่ และลบอีเมลที่ผูกไว้กับบัญชีเฟสบุ๊กของผู้เสียหายจนผู้เสียหายไม่สามารถเข้าบัญชีของตนเองได้ จากนั้นคนร้ายจะนำบัญชีเฟสบุ๊กของผู้เสียหายที่หลอกมาได้ นำไปใช้หลอกผู้เสียหายรายอื่นอีกต่อไป ทั้งหลอกให้โอนเงิน และหลอกเอาบัญชีเฟสบุ๊กของผู้เสียหายรายอื่นมาใช้ในการกระทำความผิดครั้งต่อไปอย่างไรก็ตามผู้ต้องหารายนี้ ยังอ้างอีกว่า เพิ่งทำเป็นครั้งแรก แต่เจ้าหน้าที่ไม่ปักใจเชื่อ จึงอยากฝากประชาสัมพันธ์ผ่านสื่อมวลชน หากมีผู้เสียหายรายใดที่เคยถูกหลอกให้โอนเงินลักษณะแบบนี้ ขอให้แจ้งความเพิ่มเติมได้หรือผู้เสียหายรายใดที่เคยตกเป็นเหยื่อมิจฉาชีพลักษณะแบบนี้ สามารถติดต่อสอบถามเพื่อขอรับความช่วยเหลือได้ที่ กก.3 บก.สอท.5 และฝากเตือนภัยประชาชนอย่าหลงชื่อส่งข้อมูลส่วนตัวที่ได้รับทางข้อความให้แก่บุคคลใดก็ตามที่ส่งข้อความมาขอข้อมูล และให้โทรศัพท์หาเจ้าของบัญชีเฟสบุ๊คตัวจริง เพื่อยืนยันตัวตนก่อนทุกครั้งที่จะโอนเงิน เพื่อจะได้ไม่ตกเป็นเหยื่อของกลุ่มมิจฉาชีพ -001",https://www.naewna.com/local/612469,2021_10_30
'ตระกูลพุ่มแจ้ง' กวาดแชมป์สอยคิวไทย,"แจ๊ค สระบุรี เดชาวัต พุ่มแจ้ง นักสอยคิวอดีตมืออาชีพโลก, แชมป์สมัครเล่นโลก และเป็นนักกีฬาคนที่ 3 ในประวัติศาสตร์ของไทย ที่ได้เข้าสู่ครูซิเบิ้ล เธียเตอร์ ผงาดแชมป์สนุกเกอร์สะสมคะแนนมาครองได้สำเร็จ ที่จังหวัดภูเก็ต การแข่งขันสนุ้กเกอร์อาชีพ สะสมคะแนน ประจำปี 2564 รายการที่ 3 ประจำปี อีมิเน้นท์แอร์-ทรู พังงาคัพ 2021 ชิงเงินรางวัลรวม 1,304,000 บาท ที่โรงแรม SleepWith Me Hotel จังหวัดภูเก็ต โดยนัดชิงชนะเลิศมี พล.ต.ท.อำพล บัวรับพร ผู้บัญชาการตำรวจภูธร ภาค 8, นายพิเชษฐ์ ปาณะพงศ์ รองผู้ว่าราชการจังหวัดภูเก็ต และนายสุนทร จารุมนต์ นายกสมาคมกีฬาบิลเลียดแห่งประเทศไทย เป็นประธาน ปรากฎว่า แจ๊ค สระบุรี เดชาวัต พุ่มแจ้ง คว้าแชมป์ไปครอง หลังจากออกคิวเชือด แมน นครปฐมธนวัฒน์ ถิรพงศ์ไพบูลย์ ลงได้ 4-2 เฟรม สกอร์ 76-27, 0-64, 73(54)-18, 27-67(53), 75-15 และ 68-19 ชัยชนะครั้งนี้ทำให้ แจ๊ค รับเงินไป 200,000 บาท และทำให้พี่น้องตระกูลพุ่มแจ้ง กลายเป็นพี่น้องคู่แรกที่ได้แชมป์สะสมคะแนนติดต่อกัน หลังจากสนามที่แล้ว ขวัญ สระบุรี สุชาครีย์ พุ่มแจ้ง พี่ชายของแจ๊ค ได้แชมป์ ส่วน แมน รับเงินไป 80,000 บาท",https://www.naewna.com/sport/612482,2021_10_30
สื่อมะกันตีข่าวไทยเปิดประเทศ รู้ว่าเสี่ยงโควิดแต่เศรษฐกิจภาคท่องเที่ยวรออีกไม่ได้,"30 ต.ค. 2564 สำนักข่าว Voice of America สหรัฐอเมริกา เสนอรายงานพิเศษ Thai Businesses Eager for Foreign Tourists Imminent Return ว่าด้วยเสียงสะท้อนของผู้ประกอบธุรกิจที่เกี่ยวข้องกับภาคการท่องเที่ยวและบริการในประเทศไทย ยินดีที่รัฐบาลเดินหน้าแผนเปิดประเทศรับนักท่องเที่ยวต่างชาติ แม้จะต้องเผชิญความเสี่ยงกับไวรัสโควิด-19 ที่อาจกลับมาระบาดอย่างรุนแรงอีกครั้งก็ตาม รายงานข่าวเริ่มต้นที่ Kin & Koff Café ร้านอาหารและกาแฟที่อยู่ใกล้กับวัดพระแก้ว โบราณสถานที่มีชื่อเสียงของกรุงเทพฯ เรียกได้ว่าทำเลนั้นสมบูรณ์แบบ แต่วิกฤติโควิด-19 ทำให้รัฐบาลต้องใช้มาตรการล็อกดาวน์ซึ่งรวมถึงการปิดประเทศ และนั่นได้ทำให้นักท่องเที่ยวต่างชาติที่เคยมาเยือนโบราณสถานแห่งนี้อย่างไม่คาดสายหายไป ซึ่งกระทบต่อภาคการท่องเที่ยวและบริการ หนึ่งในเสาหลักเศรษฐกิจไทยอย่างรุนแรง Siripong Sanomaiwong เจ้าของร้าน เขากล่าวถึงกรณีที่ พล.อ.ประยุทธ์ จันทร์โอชา (Prayut Chan-ocha) นายกรัฐมนตรีของไทย ประกาศแผนเปิดประเทศในวันที่ 1 พ.ย. 2564 โดยอนุญาตให้นักท่องเที่ยวจากบางประเทศ และต้องเป็นบุคคลที่ได้รับการฉีดวัคซีนครบถ้วนตามที่วัคซีนแต่ละชนิดกำหนด เดินทางเข้าประเทศไทยได้โดยไม่ต้องกักตัว ว่า รัฐบาลทำถูกแล้วเพราะไม่สามารถหลบซ่อนจากไวรัสได้ แต่จะต้องอยู่ร่วมกับมันอย่างปลอดภัย เชื่อว่ารัฐบาลจะควบคุมสถานการณ์ได้ และหวังว่าจะมีรายได้อย่างน้อยร้อยละ 40 เมื่อเทียบกับก่อนเกิดวิกฤติโรคระบาด ย้อนไปวันที่ 11 ต.ค. 2564 พล.อ.ประยุทธ์ กล่าวในการแถลงข่าว ยอมรับว่าการเปิดประเทศหมายถึงความเสี่ยง ยอดผู้ติดเชื้อโควิด-19 จะต้องเพิ่มขึ้นแน่นอน แต่ประเทศไทยเตรียมพร้อมสำหรับฤดูกาลท่องเที่ยว หรือไฮซีซันส์ ที่หมายถึงช่วงเดือนพฤศจิกายน-มีนาคมของทุกปี ดังนั้นด้านหนึ่งต้องติดตามสถานการณ์อย่างระมัดระวัง ว่าจะควบคุมและใช้ชีวิตอย่างไร เพราะอีกด้านหนึ่งนั้น คนอีกหลายล้านที่พึ่งพารายได้จากภาคการท่องเที่ยว พักผ่อนและบันเทิง คงไม่อาจทนแบกรับสภาพได้ไหวอีกหากไม่มีการท่องเที่ยวพักผ่อนในช่วงหยุดยาวปีใหม่เป็นหนที่สอง ธนาคารโลก (World Bank) ประมาณการรายได้จากการท่องเที่ยวไว้อยู่ที่ร้อยละ 20 ของผลิตภัณฑ์มวลรวม (GDP) ของไทย และมีคนทำงานในภาคส่วนนี้ถึง 1 ใน 5 ของทั้งประเทศ ซึ่งในปี 2562 อันเป็นปีสุดท้ายก่อนที่โลกจะต้องเผชิญวิกฤติไวรัสโควิด-19 มีชาวต่างชาติไปเยือนประเทศไทยถึง 40 ล้านคน ส่วนปี 2564 รัฐบาลไทยคาดหวังว่าจะมีนักท่องเที่ยวต่างชาติ 1 แสนคน และตลอดช่วงหรือไฮซีซันส์ จำนวนนักท่องเที่ยวน่าจะไปแตะที่ 1 ล้านคน รายงานข่าวกล่าวต่อไปว่า แม้สภาอุตสาหกรรมท่องเที่ยวแห่งประเทศไทย เปิดเผยว่า มาตรการล็อกดาวน์ส่งผลกระทบต่อคนทำงานภาคการท่องเที่ยวถึง 3 ล้านคน แต่อีกด้านหนึ่ง ดูเหมือนคนไทยจะยังกังวลกับแผนการเปิดประเทศของรัฐบาล อาทิ ผลการสำรวจของ มหาวิทยาลัยสวนดุสิต ระหว่างวันที่ 11-14 ต.ค. 2564 พบว่า กลุ่มตัวอย่างส่วนใหญ่ ร้อยละ 60.1 มองว่า ไทยยังไม่พร้อมเปิดประเทศ เมืองหลวงอย่างกรุงเทพฯ และดินแดนเกาะที่มีชื่อเสียงอย่างจังหวัดภูเก็ต เป็น 2 พื้นที่ที่ประชากรส่วนใหญ่ได้รับการฉีดวัคซีนครบถ้วน แต่เมื่อดูภาพรวมของประเทศ พบว่ามีประชากรเพียงร้อยละ 40 เท่านั้นที่ได้รับการฉีดวัคซีนครบถ้วน ย้อนไปในช่วงกลางเดือน ส.ค. 2564 ยอดผู้ติดเชื้อโควิด-19 ในประเทศไทยเคยพุ่งไปแตะที่ราว 22,000 คนต่อวัน และต่อมาก็ยังไม่ลดลงต่ำกว่า 7,000 คน ปัจจุบันไทยมียอดผู้ติดเชื้อสะสมรวม 1.88 ล้านคน ศ.ดร.ฐิตินันท์ พงษ์สุทธิรักษ์ (Thitinan Pongsudhirak) อาจารย์ภาควิชาความสัมพันธ์ระหว่างประเทศ คณะรัฐศาสตร์ จุฬาลงกรณ์มหาวิทยาลัย ให้ความเห็นว่า แม้ผลโพลอาจไม่สามารถนำมาอ้างอิงได้ แต่ก็สะท้อนอารมณ์ของผู้คนอย่างตรงไปตรงมา ความรู้สึกที่ว่าจำนวนผู้ติดเชื้อยังสูงอยู่ และการบริหารจัดการวัคซีนของรัฐบาลก็ทำได้ไม่ดี นั่นหมายถึงชีวิตยังมีความเสี่ยง การเปิดประเทศจึงดูจะเร็วเกินไปไม่เหมาะสม รัฐบาลไทยดูเหมือนจะรับรู้ความกังวลของประชาชน เห็นได้จากการจำกัดประเทศที่อนุญาตให้พลเมืองเดินทางเข้าไทยไว้ที่ 46 ประเทศ ซึ่งส่วนใหญ่คือตลาดสำคัญของภาคการท่องเที่ยว เช่น สหรัฐอเมริกา จีน ประเทศส่วนใหญ่ในทวีปยุโรป และอีกบางประเทศในทวีปเอเชีย ภายใต้เงื่อนไข 1.ต้องมีหลักฐานรับรองการฉีดวัคซีนครบถ้วนตามที่วัคซีนชนิดนั้นๆ กำหนด 2.ต้องมีผลตรวจโควิด-19 เป็นลบ ซึ่งหมายถึงไม่ติดเชื้อ ก่อนออกเดินทาง 3.ต้องทำประกันสุขภาพที่ครอบคลุมการติดเชื้อโควิด-19 วงเงินประกันสูงสุด 50,000 เหรียญสหรัฐ 4.ต้องคิดตั้งแอปพลิเคชั่นติดตามตัว และ 5.ต้องเข้าพักในโรงแรมที่ทางการไทยกำหนดเป็นเวลา 1 คืนเพื่อรอผลตรวจโควิด-19 ซึ่งจะตรวจให้ทุกคนที่เดินทางเข้ามายังประเทศไทย ซึ่งหากไม่ติดเชื้อ ก็จะได้รับอนุญาตให้เดินทางได้ทั่วประเทศ แต่หากติดเชื้อก็จะต้องเข้ารักษาตัวในโรงพยาบาล หรือถูกกักตัวในโรงแรม Katenaphas Muattong หญิงสาวที่ยอมออกจากงานเดิมเพื่อไปช่วยพ่อแม่ดูแลร้านอาหารเล็กๆ ซึ่งร้านของครอบครัวก็ได้รับผลกระทบจากสถานการณ์โควิด-19 เช่นกัน พนักงาน 2 คนถูกลดค่าจ้างและหลังจากนั้นก็ต้องเลิกจ้าง การปรับเปลี่ยนสู่การขายผ่านช่องทางออนไลน์แม้จะพอให้อยู่รอด แต่รายได้ก็ยังไม่ถึง 1 ใน 3 จากที่เคยได้รับ เธอกล่าวว่า ด้านหนึ่งกังวล การบังคับใช้กฎหมายแบบไทยๆ ซึ่งหมายถึงมีความหละหลวม แต่ท้ายที่สุด เธอก็เห็นด้วยกับรัฐบาล และยอมรับว่าประเทศไทยควรเสี่ยง ขณะที่ Val Saopayana เจ้าของ Vali Villa ศิลปินมืออาชีพที่เนรมิตบ้านในวัยเด็กของเธอให้กลายเป็นโรงแรมระดับกลาง ซึ่งตั้งอยู่ห่างจากถนนข้าวสาร สถานที่ท่องเที่ยวที่มีชื่อเสียงของกรุงเทพฯ เพียง 2 ช่วงตึก ถนนข้าวสารเคยเป็นพื้นที่ที่สามารถได้ยินเสียงเพลงจากสถานบันเทิงยาวนานตลอดคืนไปจนถึงเช้าตรู่ แต่ขณะนี้ร้านส่วนใหญ่ปิดทำการ Val หวังว่า การเปิดรับนักท่องเที่ยวต่างชาติ จะทำให้กิจการของเธอมีรายได้อย่างน้อยครึ่งหนึ่งเมื่อเทียบกับช่วงก่อนวิกฤติโรคระบาด และเธอเชื่อมั่นในระบบสาธารณสุข พร้อมกับคาดหวังว่าทุกอย่างจะกลับสู่ปกติโดยเร็ว สมาคมไทยธุรกิจการท่องเที่ยว (ATTA) คาดว่า น่าจะต้องใช้เวลาอีก 2-3 ปีกว่าภาคการท่องเที่ยวของไทยจะกลับสู่ภาวะปกติ เนื่องจากประเทศจีนซึ่งเป็นตลาดสำคัญยังคงมีมาตรการกักตัวผู้เดินทางกลับประเทศอย่างเข้มงวด โดย Pilomrat Isvarphornchai กรรมการสมาคมฯ ให้ความเห็นว่า การเปิดประเทศของไทยจะส่งผลอย่างไรก็ขึ้นอยู่กับมาตรการของประเทศต้นทาง สมาคมฯ มองตามความเป็นจริงในช่วงไฮซีซันส์นี้ เชื่อว่าธุรกิจนำเที่ยวขาเข้า จะมีรายได้ร้อยละ 20 เมื่อเทียบกับช่วงก่อนวิกฤติโรคระบาด อย่างน้อยก็สำหรับกิจการที่ยังเปิดอยู่ ATTA เคยทำการสำรวจพบว่า สถานการณ์โควิด-19 ตลอด 19 เดือนที่ผ่านมา ครึ่งหนึ่งของธุรกิจของสมาชิกสมาคมฯ ต้องปิดตัวลง ขณะที่ Pilomrat ยังกล่าวอีกว่า ในแง่เศรษฐกิจ วันนี้ถึงจุดที่ต้องเรียนรู้การใช้ชีวิตร่วมกับโรคระบาด ไม่ใช่แค่การเปิดประเทศเท่านั้น แต่หมายถึงการเปิดทำการของกิจการต่างๆ ในประเทศด้วย เช่น ร้านอาหาร ห้างค้าปลีก -/-/-/-/-/-/-/-/-/-/- ขอบคุณเรื่องจาก https://www.voanews.com/a/thai-businesses-eager-for-foreign-tourists-imminent-return-/6291916.html ข่าวที่เกี่ยวข้อง https://www.naewna.com/politic/608220 บิ๊กตู่แถลงการณ์!ก้าวเล็กๆที่สำคัญ เปิดประเทศรับนักท่องเที่ยว ไม่ต้องกักตัว https://www.naewna.com/politic/609385 โพลสะท้อนข้อดี-ข้อเสีย/มุมคิดปชช. เปิดประเทศ 1 พ.ย.ถึงเวลาหรือยัง?",https://www.naewna.com/inter/612491,2021_10_30
สุดเศร้า! ว่าที่เจ้าบ่าววัยเก๋า ถูกเพื่อนบ้านดูถูก มีแค่เปลือกนอก น้อยใจผูกคอดับ,สุดเศร้าใจ! ว่าที่เจ้าบ่าววัยเก๋าถูกเพื่อนบ้านพูดแทะโลมว่าเป็นคนมีแค่เปลือกนอก น้อยใจคว้าเชือกผูกคอจบชีวิต วันที่ 30 ตุลาคม 2564 เวลา 10.30 น. ร.ต.อ.บุญเลิศ เหล็กมา พงส.สภ.สาขลา อ.พระสมุทรเจดีย์ จ.สมุทรปราการ ได้รับแจ้งว่ามีผู้ผูกคอเสียชีวิตภายในร้านค้าขายสินค้าเบ็ดเตล็ด ตั้งอยู่เลขที่ 163 ริมถนนวัดจันทร์แก้วเพชร-ท่าข้าม หมู่ที่ 1 ต.บ้านคลองสวน อ.พระสมุทรเจดีย์ จ.สมุทรปราการ จึงเดินทางไปตรวจสอบพร้อมด้วย พ.ต.อ.ธนูเพ็ชร ฉมาฤกษ์ ผกก.สภ.สาขลา แพทย์เวรโรงพยาบาลพระสมุทรเจดีย์สวาทยานนท์และเจ้าหน้าที่มูลนิธิร่วมกตัญญู ที่เกิดเหตุเป็นร้านขายสินค้าเบ็ดเตล็ดปลูกอยู่บนเนื้อที่กว่า 20 ตาราวา บริเวณด้านหลังร้านหน้าห้องเก็บของพบร่าง นาย กุมมาร อายุ 50 ปี ใช้เชือกผ้าสีแดงผูกกับเขื่อหลังคาของร้านก่อนผูกคอตนเอง สภาพศพสวมเสื้อสวมเสื้อกรามสีดำ สวมกางเกงขาสั้นลายสลับสี สวมรองเท้าแตะสีชมภู เสียชีวิตในลักษณะย่อตัวโดยมีกระสอบขาวภายในบรรจุทรายวางเรียงรายอยู่ใกล้ตัวจำนวน 7 กระสอบ ตรวจสอบโดยรอบไม่พบร่องรอยการต่อสู้และตามร่างกายไม่พบบาดแผลในการถูกทำร้ายแต่อย่างใด จึงให้เจ้าหน้าที่มูลนิธิ นำร่างผู้เสียชีวิตลงมาพิสูจน์ด้านล่าง จากการสอบถาม นางสาว อรวรรณ์ อายุ 39 ปี หลานสาวผู้ตายเล่าด้วยน้ำตานองหน้าว่า ผู้ตายเป็นคนดูและขายของอยู่ภายในร้านแห่งนี้และเหลืออีกไม่กี่วันข้างหน้าเตรียมเข้าประตูวิวาห์กับว่าที่เจ้าสาวอายุ 41 ปี ในวันอาทิตย์ที่ 14 พ.ย.64 นี้ โดยว่าที่เจ้าสาวเป็นเจ้าของร้านขายสินค้าเบ็ดเตล็ดเหมือนกัน ก่อนเกิดเหตุสลดดังกล่าวเมื่อช่วงเย็นวานนี้ผู้ตายได้ทราบข่าวมาว่าเพื่อนบ้านที่อยู่ใกล้กันไปพูดจาแทะโลมเรื่องของผู้ตายให้ฝ่ายเจ้าสาวฟังว่า เป็นคนมีแค่เปลือกนอก ไม่มีปัญญาหาเลี้ยงเจ้าสาวและอาจจะมาเกาะทางเจ้าสาวกินเป็นได้ ซึ่งทางว่าที่เจ้าสาวได้คอยโทรศัพท์มาปลอบใจและไม่ให้สนใจในคำพูดคนอื่นพร้อมให้กำลังใจมาโดยตลอด และเมื่อช่วงประมาณ 3 เดือนก่อนผู้ตายเพิ่งไปร่วมงานศพพ่อของตนเองที่ต่างจังหวัดเมื่อกลับมาที่ร้านผู้ตายมีอาการซึมเศร้าไม่ร่าเริงเหมือนเดิม จนกระทั่งเมื่อช่วงเวลาประมาณ 08.30 น.ที่ผ่านมา สามีตนได้โทรศัพท์ไปหาผู้ตายแต่ไม่รับสาย จึงชักชวนกันขี่รถจักรยานยนต์มาดูที่ร้านพบว่าร้านยังปิดอยู่จึงได้ตะโกนเรียกแต่ไม่มีเสียงตอบรับ ก่อนที่จะเดินไปข้างห้องนอนด้านหลังร้านต้องตกใจสุดขีดพบว่าผู้ตายใช้เชือกแขวนคอกับเขื่อบ้านเสียชีวิตแล้ว ทางเจ้าหน้าที่ตำรวจสันนิฐานเบื้องต้นคาดว่าผู้ตายน่าจะเครียดเรื่องพ่อของตนเองเสียชีวิตและมาทราบข่าวว่าเพื่อนบ้านพูดจาแทะโลมในสิ่งที่เสียหายของตนให้ทางภรรยาฟังจนเครียดเพิ่มขึ้น จึงตัดสินปัญหาโดยการจบชีวิตด้วยการผูกคอลาโลกเพื่อจบปัญหาทั้งหมด ก่อนที่จะบันทึกภาพและลงบันทึกประจำวันเบื้องต้นพร้อมมอบร่างผู้เสียชีวิตให้เจ้าหน้าที่มูลนิธินำส่งสถาบันนิติเวชเพื่อผ่าพิสูจน์หาสาเหตุการตายที่แท้จริงอีกครั้งต่อไป,https://www.naewna.com/local/612493,2021_10_30
'ไมค์ ระยอง'วืดประกันอีกรอบคดีหมิ่นสถาบัน ชี้อัตราโทษสูงกลัวหลบหนี,ศาลอุทธรณ์ สั่งยกคำร้องประกันตัวไมค์ ระยองหนึ่งในแกนนำกลุ่มคณะราษฎรฯ ระบุคดีอัตราโทษสูง ใช้ข้อความมิบังควร หากปล่อยอาจก่อเหตุร้าย หลบหนีได้ เมื่อวันที่ 30 ต.ค.64 ที่ศาลอาญา ถ.รัชดาภิเษก ศาลได้อ่านคำสั่งร้องขอปล่อยชั่วคราวของศาลอุทธรณ์ที่นายภาณุพงศ์ จาดนอก หรือไมค์ ระยอง หนึ่งในแกนนำกลุ่มราษฎร จำเลยคดีหมายเลขดำ อ.2380/2564ของศาลอาญา ฐานดูหมิ่นสถาบันฯและร่วมกันมั่วสุมชุมนุม ยื่นคำอุทธรณ์เมื่อวันที่ 28 ต.ค.64 ขอปล่อยชั่วคราวในคดี โดยศาลอุทธรณ์ พิเคราะห์ความหนักเบาแห่งข้อหาและพฤติการณ์แห่งคดีแล้วเห็นว่า ข้อหาที่จำเลยถูกกล่าวหามีอัตราโทษสูงการกระทำที่จำเลยถูกกล่าวหามีลักษณะเป็นการใช้ข้อความอันมิบังควร กรณีมีเหตุอันควรเชื่อได้ว่าหากอนุญาตให้ปล่อยชั่วคราวจําเลยอาจจะก่อให้เกิดอันตรายหรือความเสียหายประการอื่น และน่าเชื่อว่าจำเลยอาจจะหลบหนี คำสั่งของศาลชั้นต้นที่ไม่อนุญาตให้ปล่อยชั่วคราวจำเลยชอบแล้ว ให้ยกคำร้อง -001,https://www.naewna.com/local/612492,2021_10_30
พ่อค้าลอตเตอรี่ได้คืน 38 ใบ หลังแม่ค้าเจอทิ้งริมถนน เหลืออีก 87 ใบ ตร.ชี้ถูกก็ขึ้นเงินไม่ได้,วันที่ 30 ตุลาคม 2564 จากกรณีเมื่อวันที่ 27 ต.ค.ที่ผ่านมา นายฐิติวัชร์ กรรณิกา อายุ 67 ปี พ่อค้าขายลอตเตอรี่ และ ขายของชำ หมู่บ้านมาบตารอด ต.ชากบก อ.บ้านค่าย จ.ระยองที่เข้าแจ้งความที่ สภ.เมือง ระยองว่าสลากกินแบ่งจำนวน 125 ใบ ติดไว้กับแผงฟิวเจอร์บอร์ด ได้หายไปขณะวางไว้บนรถจยย.พ่วงข้าง ระหว่างจอดซื้อสินค้าในตัวเมืองระยอง แล้วเดินทางกลับบ้านซึ่งเป็นร้านขายของชำ วอนใครเจอช่วยคืนดัวย เพราะมีหลักฐานถ่ายเอกสารลอตเตอรี่ที่หายไว้แล้วทุกใบ ถือว่าเห็นใจคนหาเช้ากินค่ำ ตามที่เสนอไป ล่าสุด ร.ต.อ.เลิศศักดิ์ วังคีรี ร้อยเวร สภ.เมือง ระยอง ได้รับการประสานจาก สภ.บ้านค่าย ระยอง ว่ามีแม่ค้าขายอาหาร ได้เจอสลากกินแบ่งรัฐบาล จำนวน 38 ใบ บริเวณใกล้กับ รพ.สต.ตาขัน ม.4 ต.ตาขัน อ.บ้านค่าย จ.ระยอง ซึ่งคาดว่าเป็นลอตเตอรี่ของ นายฐิติวัชร์ กรรณิกา อายุ 67 ปี ที่มาแจ้งความหายไว้ ที่ สภ.เมือง ระยอง จึงให้พลเมืองดีเดินทางพร้อมนำลอตเตอรี่ที่เก็บได้ ไปตรวจสอบที่ สภ.เมือง ระยอง พร้อมแจ้งให้เจ้าของลอตเตอรี่ มาตรวจสอบทันที ต่อมานางเรวดี อายุ 30 ปี ได้ นำสลากกินแบ่งจำนวน 19 ชุดๆละ2 ใบ รวมทั้งหมด 38 ใบ เดินทางมาที่ สภ.เมือง ระยอง เจ้าหน้าที่ตำรวจจึงได้ให้นายฐิติวัชร์ เจ้าของลอตเตอรี่ นำภาพลอตเตอรี่ที่ถ่ายเอกสารไว้มาตรวจสอบ พบว่า ตรงกับส่วนหนึ่งของลอตเตอรี่ที่หายไป จึงขอบคุณและมอบเงินสดจำนวน 500 บาท เป็นสินน้ำใจที่นำมาคืนให้ น.ส.เรวดี พลเมือวดี เปิดเผยว่า ตนเองมีอาชีพขายอาหาร ขณะกำลังขี่รถจยย.นำอาหารออกเร่ขาย ขณะขี่ผ่านบริเวณมาบนถนนสาย หน้า รพ.สต.ตาขัน สายตาได้เหลือบไปเห็นแผงฟิวเจอร์บอร์ดสีเขียว ที่ขาดเหลือครึ่งเดียว จึงจอดรถจยย.แล้วเดินไปดู พบว่าเป็นสลากกินแบ่งรัฐบาล จำนวน 38 ใบ ของงวดประจำวันที่ 1 พ.ย.64 ก่อนจะนึกขึ้นได้ว่า มีข่าวนำเสนอว่า มีผู้ทำลอตเตอรี่หายจำนวน 125 ใบ จึงคิดว่าเป็นของผู้แจ้งแน่นอน จึงนำลอตเตอรี่ ที่พบเจอไปแจ้งหาเจ้าของที่ สภ.บ้านค่าย ระยอง ก่อนจะเดินทางมาที่ สภ.เมืองระยอง พบว่าเป็นของผู้แจ้งหาย รู้สึกดีใจ เพราะสงสารคุณลุง พร้อมฝากให้ผู้ที่พบเจอลอตเตอรี่ที่ยังหายไป ให้นำมาคืนเจ้าของด้วย พร้อมทั้งขอบคุณที่มอบสินน้ำใจให้ ด้านนายฐิติวัชร์ เจ้าของลอตเตอรี่ กล่าวว่า รู้สึกดีใจที่ได้คืนมาส่วนหนึ่ง ต้องขอคุณผู้ที่นำมาคืนเป็นอย่างมาก พร้อมทั้งยังหวังว่าจะได้ ลอตเตอรี่ส่วนที่ยังไม่พบ อีก 87 ใบ คืน ฝากบอกผู้ที่เก็บได้ช่วยนำมาคืนให้ด้วย เพราะต้องขาดทุนเป็นเงินนับหมื่นบาท ส่วนที่ได้คืนก็รีบนำไปเร่ขายต่อ เพื่อรวบรวมเงินไปจ่ายค่าลอตเตอรี่ทั้งหมด ทางเจ้าหน้าที่ตำรวจจึงลงบันทึกประจำวันไว้เป็นหลักฐาน พร้อมฝากผ่านไปยังผู้ที่เก็บสลากกินแบ่งส่วนที่เหลือได้ ให้รีบนำมาคืน เพราะถึงจะถูกรางวัลก็ไม่สามารถขึ้นรางวัลได้มีการแจ้งอายัดไว้แล้ว,https://www.naewna.com/local/612495,2021_10_30
ด่วน! 'บิ๊กตู่'ประกาศข้อกำหนดตามพ.ร.ก.ฉุกเฉินฯฉบับที่ 37 'คลายล็อค'รับเปิดประเทศ,วันที่ 30 ตุลาคม 2564 ราชกิจจานุเบกษา ได้เผยแพร่ข้อกำหนดออกตามความในมาตรา 9แห่งพระราชกำหนดการบริหารราชการในสถานการณ์ฉุกเฉิน พ.ศ. 2548(ฉบับที่ 37)เรื่อง พื้นที่สถานการณ์ที่กำหนดเป็นพื้นที่ควบคุมสูงสุดและเข้มงวด พื้นที่ควบคุมสูงสุด พื้นที่ควบคุม และพื้นที่เฝ้าระวังสูง รวมทั้งเรื่องข้อกำหนดในการเปิดกิจกรรมกิจการต่างๆ เพื่อรับมาตรการเปิดประเทศในวันที่ 1 พ.ย.โดยมีรายละเอียดดังนี้,https://www.naewna.com/politic/612463,2021_10_30
จบที่คุก! 'แซม ซาแมท'มือเผาศาลพระภูมิ วืดประกันตัว ชี้พฤติการณ์ร้ายแรง'ผิดซ้ำซาก',"ฝากขังหนุ่มกัมพูชา แซม ซาเมท บุกป่วนหน้าโรงพักดินแดงทั้งสาดสีแดง เผาศาลพระภูมิ ล่าสุดวืดประกันตัว ศาลชี้พฤติการณ์ร้ายแรง ผิดซ้ำซาก ส่งนอนเรือนจำ วันที่ 30 ตุลาคม 2564ที่ศาลอาญา ถ.รัชดาภิเษก พนักงานสอบสวน สน.ดินแดง ยื่นคำร้องฝากขังครั้งแรก นายแซม สาเมท อายุ 20 ปี ชาวกัมพูชา ผู้ต้องหาคดีร่วมจัดกิจกรรมที่มีคนมากกว่า 25 คนในเขตพื้นที่ที่กำหนดเป็นพื้นที่ควบคุมสูงสุดฯ , มั่วสุมตั้งแต่ 10 คนขึ้นไป ฯ ก่อความวุ่นวายในบ้านเมือง และความผิดข้อหาอื่น ๆ โดยมีพฤติการณ์สรุปว่า เมื่อวันที่ 29 ต.ค.64 กลุ่มผู้ชุมนุมมากกว่า 100 คนขึ้นไป หน้า สน.ดินแดง เพื่อเรียกร้องทางการเมืองและขับไล่นายกรัฐมนตรีให้ลาออก ต่อมามีกลุ่มผู้ชุมนุมพยายามบุกเข้าไปใน สน ดินแดง และใช้สิ่งปฏิกูลและสิ่งสกปรกสีแดงคล้ายเลือดเทราดบนศาลพระภูมิ และทุบทำลาย จุดไฟเผา โดยผู้ต้องหาใช้รองเท้าส้นสูงทุบศาลพระภูมิและใช้ขวดน้ำปาใส่ พนักงานสอบสวนแจ้งข้อหาดำเนินคดี ตามกฎหมายอาญา (ป.อ.) มาตรา 83, 215 วรรคแรก, 216, 217, 358 ข้อกำหนดออกตามความในมาตรา 9 แห่ง พ.ร.ก.การบริหารราชการในสถานการณ์ฉุกเฉิน พ.ศ.2548 (ฉบับที่ 35) ข้อ 2 ลงวันที่ 15 ต.ค.64 พ.ร.บ.คนเข้าเมือง พ.ศ.2522 มาตรา 11, 12 (1), 18 วรรคสอง, 62, 81 ชั้นสอบสวนผู้ต้องหาให้การปฏิเสธ ทั้งนี้พนักงานสอบสวนขอฝากขังเป็นเวลา 12 วัน ตั้งแต่วันที่ 30 ต.ค. - 10 พ.ย.นี้ เนื่องจากต้องสอบพยานจำนวน 5 ปาก รอผลการตรวจลายพิมพ์นิ้วมือ และอื่นๆชั้นสอบสวนผู้ต้องหาให้การปฏิเสธ ท้ายคำร้อง พนักงานสอบสวนขอคัดค้านการปล่อยชั่วคราว เนื่องจากคดีมีอัตราโทษสูง ประกอบกับการดำเนินคดีกับผู้ต้องหาซึ่งมีพฤติการณ์และการกระทำความผิดในลักษณะนี้ พบว่ามีผู้ต้องหาหลายรายเมื่อได้รับการปล่อยชั่วคราวไปแล้วได้กลับมากระทำความผิดในลักษณะเดียวกันนี้อีกหากไม่มีการควบคุม กำหนดมาตรการบังคับหรือเงื่อนไขในการปล่อยชั่วคราวที่เคร่งครัดจะเป็นการยากในการควบคุมดูแลและรักษาความสงบเรียบร้อยของสังคมโดยรวม ส่งผลกระทบต่อความมั่นคงและภาพลักษณ์ภายในประเทศอีกทั้งการกระทำของผู้ต้องหาแสดงให้เห็นถึงความไม่เคารพยำเกรงต่อกฎหมาย และพฤติการณ์ในการกระทำความผิดของผู้ต้องหาเป็นพฤติการณ์ที่ร้ายแรงเป็นการร่วมกิจกรรมการชุมนุม โดยไม่คำนึงถึงความปลอดภัยและความสงบเรียบร้อยของสังคมโดยรวมอาจทำให้เกิดความเสี่ยงการระบาดของโรคติดต่อในวงกว้างซึ่งทำให้เกิดความเสียหาย รวมทั้งสร้างความเดือดร้อนรำคาญแก่ประชาชนที่พักอาศัยในบริเวณใกล้เคียง และประชาชนที่ใช้เส้นทางในการสัญจรไปมา นอกจากนี้ การชุมนุมมั่วสุมดังกล่าวยังมีการทำร้ายร่างกายเจ้าหน้าที่ตำรวจชุดควบคุมฝูงชนจนเป็นเหตุให้เจ้าหน้าที่ตำรวจได้รับบาดเจ็บ หากผู้ต้องหาได้รับการปล่อยตัวชั่วคราวไปเกรงว่าอาจจะไปก่อเหตุอันตรายประการอื่นอีก และผู้ต้องหานี้เคยถูกจับตามหมายจับของศาลอาญาที่ 580/2564 ลงวันที่ 26 มี.ค.64 ในความผิดเกี่ยวกับการมั่วสุมชุมนุม ฯ และได้กลับมากระทําความผิดในครั้งนี้อีก ศาลพิจารณาคำร้องแล้วอนุญาตให้ฝากขังได้ ต่อมาญาติผู้ต้องหาได้ยื่นคำร้องพร้อมหลักทรัพย์เป็นเงินสด 70,500 บาท ขอปล่อยชั่วคราวศาลพิเคราะห์ พฤติการณ์แห่งคดีแล้ว เห็นว่า ผู้ต้องหาเคยได้รับอนุญาตให้ปล่อยชั่วคราวในความผิดลักษณะเดียวกันกับคดีนี้มาแล้ว แต่กลับมาร่วมกับพวกก่อเหตุเป็นคดีนี้ในลักษณะความผิดทำนองเดียวกันซ้ำอีกในระหว่างได้รับอนุญาตให้ปล่อยชั่วคราว กรณีจึงมีเหตุอันควรเชื่อได้ว่าหากอนุญาตให้ปล่อยชั่วคราวแล้วผู้ต้องหาจะกลับไปก่อเหตุอันตรายประการอื่นซ้ำอีก จึงไม่อนุญาตให้ปล่อยชั่วคราว ยกคำร้อง โดยนายแซม ถูกนำตัวไปคุมขังที่เรือนจำพิเศษกรุงเทพ ขอบคุณภาพจาก TLHR / ศูนย์ทนายความเพื่อสิทธิมนุษยชน อ่านข่าวที่เกี่ยวข้อง :จบเห่สายห้าว! 'แซม ซาแมท'โดนหนักถูกแจ้งข้อหาวางเพลิงป่วนหน้าสน.ดินแดง",https://www.naewna.com/local/612494,2021_10_30
สะพัด! กองเชียร์ยุ'ประยุทธ์'ตั้งพรรคใหม่ ชี้คะแนนนิยมอยู่ที่ตัวนายกฯ,พปชร.ส่อวุ่นอีก! สะพัด ส.ส.-กลุ่มทุนเชียร์ ประยุทธ์ ตั้งพรรคใหม่ ชี้คะแนนนิยมอยู่ที่ตัวนายกฯ ไม่ใช่อยู่ที่พรรคพลังประชารัฐ หวั่นสายธรรมนัส-วิรัช ชิงเล่นเกมในสภาฯ หลังเปิดสมัยประชุม 30 ตุลาคม 2564รายงานข่าวจากทำเนียบรัฐบาลแจ้งว่า ภายหลังที่พล.อ.ประวิตร วงษ์สุวรรณ รองนายกรัฐมนตรี หัวหน้าพรรคพลังประชารัฐ เลือกที่จะไม่ปรับเปลี่ยนโครงสร้างกรรมการบริหารพรรคพลังประชารัฐ โดยสนับสนุนให้ ร.อ.ธรรมนัส พรหมเผ่า ให้อยู่ในตำแหน่งเลขาธิการพรรค และนางนฤมล ภิญโญสินวัฒน์ อยู่ในตำแหน่งเหรัญญิกพรรคเช่นเดิม ซึ่งคาดว่าจะส่งผลต่อการดำเนินงานในระยะเวลาที่เหลืออีกว่าหนึ่งปีครึ่งของรัฐบาลอย่างหลีกเลี่ยงไม่ได้ โดยเฉพาะกฎหมายสำคัญที่จะเข้าสู่การพิจารณาในสภาผู้แทนราษฎร มีการวิเคราะห์ว่าหากปล่อยให้ ร.อ.ธรรมนัส และนายวิรัช รัตนเศรษฐ ประธานวิปรัฐบาล คุมเกมในสภาอยู่ ก็จะมีการเล่นนอกเกม โดยใช้เกมในสภามาต่อรอง และกดดันการทำงานของรัฐบาล ทำให้การทำงานอาจเกิดความไม่เป็นเอกภาพ อาจมีการวัดกำลัง ส.ส.เกิดขึ้นอีก เพราะเกรงว่าจะทำให้กฎหมายสำคัญจะไม่ผ่านการพิจารณาในสภา ซึ่งส่งผลให้นายกฯและรัฐบาลต้องแสดงความรับผิดชอบด้วยการลาออก หรือยุบสภา ทั้งนี้ มีการวิเคราะห์ว่า การประลองกำลังกันระหว่างกลุ่มสนับสนุน พล.อ.ประยุทธ์ กับกลุ่มของพล.อ.ประวิตร จะเกิดขึ้นอีกอย่างแน่นอน เนื่องจาก พล.อ.ประยุทธ์ ต้องการที่จะขับเคลื่อนพรรคพลังประชารัฐ ให้เป็นสถาบันทางการเมืองที่สามารถเป็นที่พึ่งของประชาชนได้ ขณะที่ร.อ.ธรรมนัส ยังเชื่อมั่นในแนวทางของตัวเอง โดยเชื่อว่าการเลือกตั้งซ่อมในหลายครั้งที่ผ่านมา สามารถทำให้พรรคพพลังประชารัฐได้ ส.ส. เพิ่มขึ้น จากการวางเกมทางการเมืองของตัวเอง แม้จะมีการทักท้วงไปยังพล.อ.ประวิตรว่าการเลือกตั้งทั่วประเทศ กับการเลือกตั้งซ่อม สถานการณ์แตกต่างกัน แต่ก็ไม่มีใครฟัง อย่างไรก็ตาม เริ่มมีกระแสจากกลุ่ม ส.ส.บางส่วน และกลุ่มทุนที่สนับสนุนที่ต้องการให้ พล.อ.ประยุทธ์ ตั้งพรรคการเมืองด้วยตัวเอง เนื่องจากมีเสียงสนับสนุนจากประชาชนจำนวนมาก แตกต่างจากพรรคพลังประชารัฐที่หากไม่มีชื่อ พล.อ.ประยุทธ์ เป็นแคนดิเดตนายกรัฐมนตรี ก็อาจจะทำให้คะแนนนิยมลดน้อยลงทันที พล.อ.ประยุทธ์ ยังมีจุดขายในฐานะคนทำงานอย่างมุ่งมั่น ยึดถือประโยชน์ของชาติและประชาชน ที่สำคัญไม่มีภาพของการทุจริตคอร์รัปชันเชื่อว่าหากไร้ชื่อ พล.อ.ประยุทธ์ เป็นแคนดิเดทนายกฯ ของพรรคพลังประชารัฐ เชื่อว่าจะมี ส.ส.ย้ายออกเป็นจำนวนมาก ส่งผลให้พรรคพลังประชารัฐยากที่จะชนะการเลือกตั้ง แหล่งข่าว ระบุ -001,https://www.naewna.com/politic/612450,2021_10_30
