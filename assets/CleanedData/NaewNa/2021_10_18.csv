title,summary,link,published
เช็คที่นี่!หลายจังหวัดยังมีฝนฟ้าคะนอง เตือนชาวเรือระวังเจอคลื่นสูง 2 เมตร,เช็คที่นี่!หลายจังหวัดยังมีฝนฟ้าคะนอง เตือนชาวเรือระวังเจอคลื่นสูง 2 เมตร เมื่อเวลา 05.00 น.วันที่ 18 ตุลาคม 2564 กรมอุตุนิยมวิทยา รายงานลักษณะอากาศทั่วไป พยากรณ์อากาศ 24 ชั่วโมงข้างหน้า ร่องมรสุมพาดผ่านภาคตะวันออก และภาคใต้ตอนบน เข้าสู่หย่อมความกดอากาศต่ำบริเวณประเทศกัมพูชา ประกอบกับมรสุมตะวันตกเฉียงใต้ยังคงพัดปกคลุมทะเลอันดามัน ภาคใต้ และอ่าวไทย ในขณะที่บริเวณความกดอากาศสูงจากประเทศจีนแผ่ลงมาปกคลุมประเทศไทยตอนบน และทะเลจีนใต้ตอนบน ลักษณะเช่นนี้ทำให้ประเทศไทยตอนบนมีฝนลดลง แต่ยังคงมีฝนฟ้าคะนองเกิดขึ้นได้บางพื้นที่ในภาคเหนือตอนล่าง ภาคตะวันออกเฉียงเหนือ ภาคกลาง ภาคตะวันออก และภาคใต้ สำหรับคลื่นลมบริเวณทะเลอันดามันและอ่าวไทยมีกำลังอ่อนลง โดยทะเลอันดามันมีคลื่นสูง 1-2 เมตร ส่วนอ่าวไทยมีคลื่นสูงประมาณ 1 เมตร และบริเวณที่มีฝนฟ้าคะนองคลื่นสูงมากกว่า 2 เมตร ขอให้ชาวเรือบริเวณทะเลอันดามันและอ่าวไทยเพิ่มความระมัดระวังในการเดินเรือและหลีกเลี่ยงบริเวณที่มีฝนฟ้าคะนองไว้ด้วย ฝุ่นละอองขนาดเล็ก ในช่วงของฤดูฝนการสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยตั้งแต่เวลา 06:00 วันนี้ ถึง 06:00 วันพรุ่งนี้ + ภาคเหนือ มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดตาก พิษณุโลก กำแพงเพชร พิจิตร และเพชรบูรณ์ อุณหภูมิต่ำสุด 20-23 องศาเซลเซียส อุณหภูมิสูงสุด 26-32 องศาเซลเซียส ลมตะวันออกเฉียงเหนือ ความเร็ว 10-20 กม./ชม. + ภาคตะวันออกเฉียงเหนือ มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดเลย หนองบัวลำภู ชัยภูมิ ขอนแก่น นครราชสีมา บุรีรัมย์ สุรินทร์ ศรีสะเกษ และอุบลราชธานี อุณหภูมิต่ำสุด 19-21 องศาเซลเซียส อุณหภูมิสูงสุด 27-30 องศาเซลเซียส ลมตะวันออกเฉียงเหนือ ความเร็ว 10-20 กม./ชม. + ภาคกลาง มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดนครสวรรค์ อุทัยธานี ชัยนาท นครปฐม สุพรรณบุรี กาญจนบุรี ราชบุรี สมุทรสงคราม และสมุทรสาคร อุณหภูมิต่ำสุด 21-24 องศาเซลเซียส อุณหภูมิสูงสุด 28-30 องศาเซลเซียส ลมตะวันออกเฉียงเหนือ ความเร็ว 10-20 กม./ชม. + ภาคตะวันออก มีฝนฟ้าคะนองร้อยละ 30 ของพื้นที่ ส่วนมากบริเวณจังหวัดชลบุรี ระยอง จันทบุรี และตราด อุณหภูมิต่ำสุด 21-22 องศาเซลเซียส อุณหภูมิสูงสุด 28-30 องศาเซลเซียส ลมตะวันออกเฉียงเหนือ ความเร็ว 15-30 กม./ชม. ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร + ภาคใต้ (ฝั่งตะวันออก) มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดเพชรบุรี ประจวบคีรีขันธ์ ชุมพร สงขลา ปัตตานี ยะลา และนราธิวาส อุณหภูมิต่ำสุด 22-24 องศาเซลเซียส อุณหภูมิสูงสุด 28-34 องศาเซลเซียส ลมตะวันตกเฉียงใต้ ความเร็ว 15-30 กม./ชม. ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร + ภาคใต้ (ฝั่งตะวันตก) มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดระนอง พังงา ตรัง และสตูล อุณหภูมิต่ำสุด 20-26 องศาเซลเซียส อุณหภูมิสูงสุด 31-34 องศาเซลเซียส ลมตะวันตกเฉียงใต้ ความเร็ว 15-35 กม./ชม. ทะเลมีคลื่นสูง 1-2 เมตร บริเวณที่มีฝนฟ้าคะนองคลื่นสูงมากกว่า 2 เมตร + กรุงเทพมหานครและปริมณฑล มีฝนฟ้าคะนองร้อยละ 30 ของพื้นที่ อุณหภูมิต่ำสุด 22-23 องศาเซลเซียส อุณหภูมิสูงสุด 28-31 องศาเซลเซียส ลมตะวันออกเฉียงเหนือ ความเร็ว 10-20 กม./ชม. -005,https://www.naewna.com/local/609534,2021_10_18
ก.อ.เห็นชอบตั้ง 7 อัยการมือดี นั่งกรรมการสอบวินัยร้ายแรง'เนตร นาคสุข',"ที่ประชุม ก.อ.เห็นชอบตั้ง 7 อัยการมือดี เป็น กก.สอบวินัยร้ายแรง เนตร นาคสุข อดีตรอง อสส.สั่งไม่ฟ้อง บอส วรยุทธ ขับรถชนตำรวจ เน้นสอบสาวไปถึงอัยการ ช.ช้างเรื่องเปลี่ยนแปลงความเร็วรถส่วนการแต่งตั้งปรเมศวร์ เป็นผู้ตรวจการอัยการ ยังไม่โปรดเกล้าฯลงมาอสส.ยังไม่เซ็นให้ เนตร , อัยการ ช.ช้าง ลาออกปธ.ก.อ.ระบุคดีฟ้องผู้ต้องหาค้ายาเสพติดรายใหญที่น่าน เกี่ยวพันหลายหน่วยงาน อสส.สั่งสอบสวนให้รู้ผลว่าเกิดขึ้นได้อย่างไร เมื่อเวลา 09.30 น.วันที่ 18 ตุลาคม 2564 ที่สำนักงานอัยการสูงสุด ศูนย์ราชการฯ ถ.แจ้งวัฒนะนายพชร ยุติธรรมดำรง ประธานคณะกรรมการอัยการ (ก.อ.) เป็นประธาน การประชุม ก.อ.โดยมีวาระสำคัญ การแต่งตั้งคณะกรรมการสอบวินัยร้ายแรง นายเนตรนาคสุข อดีต รอง อสส.กรณีสั่งไม่ฟ้อง นายวรยุทธ หรือบอส อยู่วิทยา ทายาทเครื่องดื่มชูกำลัง ผู้ต้องหาคดีขับรถชนตำรวจสน.ทองหล่อเสียชีวิตเมื่อวันที่ 3 ก.ย.2555 ภายหลังการประชุม นายพชร เปิดเผยว่า หลังจากที่การประชุม ก.อ.ครั้งที่แล้ว มีมติตั้ง นายธนพิชญ์ มูลพฤกษ์ก.อ.บำนาญ และอดีตอธิบดีอัยการสำนักงานคดีพิเศษ เป็นประธานคณะกรรมการสอบ วันนี้ที่ประชุม ก.อ.มีมติตั้งคณะกรรมการสอบเพิ่มเติมขึ้นอีก 6 คน รวมเป็น 7 คน และย้ำให้ดำเนินกาาสอบสวนให้เสร็จสิ้นโดยเร็ว เพราะเป็นการสอบสวนเพิ่มเติมจากคราวที่แล้ว ที่เคยตั้งเรื่องความผิดวินัยไม่ร้ายแรง ซึ่ง ก.อ.มีความเห็นว่า ควรจะเป็นความผิดวินัยร้ายแรงจึงตั้งกรรมการสอบสวนขึ้นมา เพราะฉะนั้น ข้อเท็จจริงของเป็นไปตามเดิม คงไม่มีอะไรเปลี่ยนแปลง เพียงแต่ว่าสอบให้รัดกุมมากขึ้นว่า การผิดวินัยร้ายแรงเป็นอย่างไร เพื่อให้สอดคล้องตามกฎหมายที่กำหนด แต่ตอนคิดว่าคงใช้เวลาไม่นาน สำหรับคณะกรรมการสอบวินัยร้ายแรงประกอบด้วยนายธนพิชญ์ มูลพฤกษ์ (ก.อ.สายบำนาญ) ประธานกรรมการสอบฯ กรรมการสอบวินัยฯประกอบด้วยนายชาติพงษ์ จีระพันธุ รองอัยการสูงสุด (ก.อ.โดยตำเเหน่ง) , นายเชาวลิต วงศานรเศรษฐ์ อธิบดีอัยการภาค 4 รักษาการผู้ตรวจการอัยการ , นายสุวิช ชูตระกูล อธิบดีอัยการสำนักงานปกครองเพชรบุรี รักษาการอธิบดีอัยการภาค 7 (ก.อ.) , นายอนุชา วัฒนวิภา อัยการพิเศษฝ่ายสำนักงานคณะกรรมการอัยการ รักษาการรองอธิบดีอัยการสำนักงานคณะกรรมการอัยการ , นายมั่นเกียรติ ธนวิจิตรพันธ์ ผู้ตรวจกรอัยการและ พ.ต.ต.สันติ มุริจันทร์ อัยการจังหวัดประจำสำนักงานอัยการสูงสุดสำนักงานอัยการคดีเยาวชนและครอบครัวจังหวัดขอนแก่นเป็นผู้ช่วยเลขานุการ ซึ่งอัยการทุกคนผ่านงานราชการมามาก มีทั้งผู้ที่เคยผ่านสำนักงานคดีพิเศษและบางคนเป็นคณะกรรมการร่างกฎหมายหลายฉบับ เพราะฉะนั้นจึงไม่น่าเป็นห่วงเรื่องการสอบสวน เชื่อว่าคณะการการสอบวินัยร้ายแรง นายเนตร นาคสุข จะสอบสวนเสร็จสิ้นภายในระยะเวลา 60 วัน ซึ่งสามารถขอขยายเวลาสอบเพิ่มได้อีก 2 ครั้ง รวมแล้วไม่เกิน180 วัน เราต้องการสอบสวนให้รัดกุมเพื่อจะขยายไปถึงอัยการชื่อย่อ ช.ช้าง ที่อาจมีส่วนเกี่ยวข้องกับการเปลี่ยนแปลงความเร็วรถยนต์ของนายวรยุทธและถ้าหากรู้ว่าเป็นใครก็จะต้องกรรมการสอบสวนชั้นต้น อัยการคนนั้นอีกครั้ง เพื่อแยกกันดำเนินการให้รวดเร็ว โดยการทำงานของคณะกรรมการสอบสวนชุดนี้มีความอิสระ ให้อำนาจพิจารณาอย่างเต็มที่ ประธาน ก.อ.กล่าว สำหรับกระแสข่าวเรื่องการลาออกของ นายเนตร นาคสุข และอัยการชื่อย่อ ช.ช้างนั้น ตนทราบว่า อัยการสูงสุดยังไม่เซ็นอนุมัติให้ลาออก แต่ถึงลาออกไป ก็ไม่น่ามีปัญหาเรื่องการสอบสวน เพราะกฎหมายให้อำนาจสอบสวนได้ภายใน 180 วัน นายพชร ยังกล่าวถึงความคืบหน้าคดีที่อัยการจังหวัดน่านยื่นฟ้องผู้ต้องหาคดียาเสพติดรายใหญ่ เรื่องนี้ นายสิงห์ชัย ทนินซ้อน อัยการสูงสุด กำลังดำเนินการสอบสวนอยู่ โดยให้อัยการภาค 5 รายงานข้อเท็จจริงว่าเหตุดังกล่าวเกิดขึ้นอย่างไร เรื่องนี้มีหน่วยงานเกี่ยวพันกันหลายหน่วยงาน อัยการสูงสุดจะต้องนำเหตุผลจากอัยการภาค 5 มาสรุปว่าเหตุที่เกิดขึ้นตามข่าว เกิดขึ้นได้อย่างไร กรณีเป็นเรื่องที่น่าสนใจ แต่ขณะนี้เราไม่สามารถที่จะก้าวล่วงได้ ส่วนกรณีการแต่งตั้ง นายปรเมศวร์ อินทรชุมนุม ขึ้นเป็นผู้ตรวจการอัยการนั้นขณะนี้ยังไม่โปรดเกล้าฯ ลงมา ซึ่งจะทรงโปรดเกล้าฯ หรือไม่ก็เป็นเรื่องของพระราชอำนาจ - 006",https://www.naewna.com/local/609598,2021_10_18
ล่าแก๊งดูดเงิน!ผบ.ตร.สั่งเร่งสืบสวน แนะเหยื่ออายัดบัตร-เช็ครายการเดินบัญชี,"ล่าแก๊งดูดเงิน!ผบ.ตร.สั่งเร่งสืบสวน แนะเหยื่ออายัดบัตร-เช็ครายการเดินบัญชี 18 ตุลาคม 2564 พ.ต.อ.กฤษณะ พัฒนเจริญ รองโฆษกสำนักงานตำรวจแห่งชาติ กล่าวถึงกรณีมีการแชร์ในสื่อสังคมออนไลน์มีผู้เสียหายถูกหักเงินจากบัญชีธนาคารหรือบัตรเดบิต จำนวนหายครั้งโดยไม่ทราบสาเหตุสร้างความเสียหายซ้ำเติมความเดือดร้อนประชาชนห้วงการแพร่ระบาดโควิด-19 ว่า สื่อสังคมออนไลน์ได้นำประเด็นดังกล่าวไปโพสต์วิจารณ์กันอย่างแพร่หลาย เกี่ยวกับมีผู้เสียหายหลายรายถูกมิจฉาชีพเข้าถึงข้อมูลส่วนตัวบัญชีธนาคาร บัตรเดบิต โดยมิจฉาชีพจะทำการหักเงินออกจากบัตรเดบิตผ่านเครื่อง EDC หรือเครื่องรูดบัตร แต่ไม่มี SMS แจ้งเตือนไปยังเจ้าของบัตร มีการถอนเงินออกจำนวนหลายครั้งแต่ละครั้งจะถอนเงินจำนวนไม่มาก พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม มีความห่วงใยต่อภัยทางสื่อสังคมออนไลน์ที่หลอกลวงสร้างความเสียหายให้กับประชาชน โดยได้สั่งการให้หน่วยงานที่เกี่ยวข้อง เร่งรัดดำเนินการตามขั้นตอนของกฎหมาย ขณะที่ พล.ต.อ.สุวัฒน์ แจ้งยอดสุข ผู้บัญชาการตำรวจแห่งชาติ ได้สอดรับตามนโยบายรัฐบาล พร้อมกำชับสั่งการให้ทุกหน่วยในสังกัดที่เกี่ยวข้องทำการสืบสวนสอบสวน จับกุม ปราบปรามภัยทางสื่อสังคมออนไลน์ทุกรูปแบบ พร้อมขยายผลถึงเครือข่ายของผู้กระทำความผิดตามขั้นตอนของกฎหมายอย่างเด็ดขาด จริงจัง เห็นผลเป็นรูปธรรม พ.ต.อ.กฤษณะ กล่าว พ.ต.อ.กฤษณะ กล่าวอีกว่า ขอแนะนำให้ผู้เสียหายแจ้งไปยังธนาคารเพื่อทำการอายัดบัตรและปฏิเสธการชำระเงินค่าบริการทางออนไลน์ และทำการตรวจสอบรายการเดินบัญชี รวบรวมเอกสารที่เกี่ยวข้อง โดยสามารถเดินทางไปแจ้งความกับพนักงานสอบสวนในทุกพื้นที่ใกล้บ้าน เพื่อทำการสืบสวนสอบสวนพิสูจน์ทราบถึงตัวผู้กระทำความผิดและนำตัวมาดำเนินคดีตามขั้นตอนของกฎหมายต่อไป นอกจากนี้การกระทำดังกล่าวนอกจากจะเป็นการซ้ำเติมความเดือดร้อนของประชาชนแล้ว ยังเข้าข่ายความผิดตามประมวลกฎหมายอาญามาตรา 269/5 ผู้ใดใช้บัตรอิเล็กทรอนิกส์ของผู้อื่นโดยมิชอบ ในประการที่น่าจะก่อให้เกิดความเสียหายแก่ผู้อื่นหรือประชาชน ต้องระวางโทษจำคุกไม่เกิน 5 ปี หรือปรับไม่เกิน 100,000 บาท หรือทั้งจำทั้งปรับ หรือความผิดตามกฎหมายอื่นๆ ที่เกี่ยวข้อง รองโฆษกสำนักงานตำรวจแห่งชาติ กล่าวอีกว่า ขณะนี้ทราบว่าทางสมาคมธนาคารไทยกำลังประสานงานกับธนาคารต่างๆ เพื่อตรวจสอบเหตุการณ์ดังกล่าว ซึ่งทางสำนักงานตำรวจแห่งชาติจะได้ประสานงานกับหน่วยงานที่เกี่ยวข้องเพื่อดำเนินการทางกฎหมายต่อไป พร้อมขอแนะนำแนวทางการป้องกันกรณีที่คนร้ายได้ข้อมูลที่อยู่ด้านหน้าบัตรและตัวเลขรหัส 3 ตัวที่อยู่ด้านหลังบัตร คนร้ายจึงสามารถนำไปใช้ทำธุรกรรมผ่านทางออนไลน์ที่มีมูลค่าไม่สูงได้ โดยไม่ต้องใช้ OTP ดังนั้นจึงควรหลีกเลี่ยงการทำธุรกรรมที่ไม่น่าเชื่อถือผ่านทางออนไลน์ที่ต้องแจ้งข้อมูลด้านหน้าบัตรและรหัส 3 ตัวที่อยู่ด้านหลังบัตร โดยเฉพาะอย่างยิ่งต้องระวังการหลอกลวงให้กรอกข้อมูลบัตรเพื่อจ่ายเงินค่าภาษีของเว็บไปรษณีย์ไทยปลอม ซึ่งคนร้ายจะทำหน้าเว็บไซต์มีโลโก้ไปรษณีย์ไทยเหมือนของจริง หลีกเลี่ยงการกดลิงค์ที่มีการส่งมาทางอีเมล SMS หรือ สื่อสังคมออนไลน์ หากต้องการเข้าไปที่เว็บไซต์ใด ขอให้พิมพ์ชื่อเว็บด้วยตัวเองเพื่อป้องกันเข้าไปสู่เว็บไซต์ปลอมที่มีความแนบเนียนมาก นอกจากนี้ประชาชนควรนำแผ่นสติ๊กเกอร์ทึบแสงปิดรหัส 3 ตัวด้านหลังบัตร หรือจดรหัส 3 ตัวดังกล่าวเก็บเอาไว้ แล้วใช้กระดาษทรายลบตัวเลขรหัสดังกล่าวออกจากด้านหลังบัตร เพื่อความปลอดภัยในการใช้จ่ายประจำวัน และป้องกันมิจฉาชีพ มิให้แอบถ่ายรูปด้านหน้าและหลังบัตรเพื่อนำไปใช้จ่ายในโลกออนไลน์ ทั้งนี้ประชาชนที่พบเห็นเบาะแสการกระทำความผิด สามารถแจ้งไปยัง Call Center สำนักงานตำรวจแห่งชาติ หมายเลขโทรศัพท์ 191 หรือ 1599 ได้ตลอด 24 ชั่วโมง -005",https://www.naewna.com/local/609540,2021_10_18
'บิ๊กป้อม'โยนถามปชช.ลงพื้นที่คะแนนดีขึ้นหรือไม่ ลั่นพวกม็อบต้านจัดตั้งมา,บิ๊กป้อมฟุ้ง สนทช.แก้ปัญหาน้ำพัฒนาไปเยอะ ไม่มีล้มเหลว โยนถามปชช.ลงพื้นที่คะแนนดีขึ้นหรือไม่ ลั่นพวกม็อบต้านจัดตั้งมา เมื่อเวลา 11.45 น.วันที่ 18 ตุลาคม 2564 ที่ทำเนีบรัฐบาล พล.อ.ประวิตร วงษ์สุวรรณ รองนายกรัฐมนตรี ให้สัมภาษณ์กรณีโลกโซเชียลวิจารณ์การทำงานของสำนักงานทรัพยากรน้ำแห่งชาติ (สนทช.) ล้มเหลวในการแก้ปัญหาน้ำ ว่า มันไม่ล้มเหลวหรอก มีการพัฒนาไปเยอะ งานวิจัยก็ทำ แต่เรื่องของน้ำท่วมนั้นขึ้นอยู่กับฝนตกเยอะ และที่เก็บน้ำเราไม่เพียงพอ ไม่ใช่ว่าล้มเหลวหรอก เราทำงานไปเยอะมากทั้งประเทศ ส่วนกำหนดการในวันที่ 20 ตุลาคม ที่ตนจะลงพื้นที่ จ.กาญจนบุรี นั้น จะไปดูแลว่าพื้นที่ทางด้านตะวันตกจะเอาน้ำจากเขื่อนศรีนครินทร์ มาใช้ทางตะวันออกอย่างไร ตนจะไปดูการผันน้ำว่าดำเนินการไปถึงไหนแล้ว ยืนยันว่าสถานการณ์เขื่อนในพื้นที่ยังรองน้ำได้ เมื่อถามว่า ในช่วงที่ผ่านมาทั้ง พล.อ.ประวิตร และ พล.อ.ประยุทธ์ จันทร์โอชา นายกรัฐมนตรี ต่างลงพื้นที่หลายจังหวัด คะแนนเสียงดีขึ้นหรือไม่ พล.อ.ประวิตร กล่าวว่า ตนจะไปรู้ได้อย่างไร ต้องไปถามประชาชน ซึ่งประชาชนก็ให้การตอบรับอย่างดี ทุกพรรคการเมือง ถามต่อว่า จากการลงพื้นที่ แล้วประชาชนกลุ่มหนึ่งมาต่อต้าน จะทำให้เสียโอกาสหรือไม่ พล.อ.ประวิตร กล่าวว่า คนเป็นหมื่นเป็นแสน กับคนสิบกว่าคนคุณจะเอาอะไร เขาก็จัดตั้งมา จะไปเกรงกลัวอะไร เราก็ทำงานได้อยู่แล้ว - 006,https://www.naewna.com/politic/609594,2021_10_18
'ปธ.ชวน'โต้ข่าวป่วยติดเชื้อในกระแสเลือด ชี้เป็นข่าวเก่า 2 ปีที่แล้ว,ปธ.ชวนโต้ข่าวป่วยติดเชื้อในกระแสเลือด ชี้เป็นข่าวเก่า 2 ปีที่แล้ว ยันปฏิบัติหน้าที่ตามปกติ เมื่อวันที่ 18 ตุลาคม 2564 นายชวน หลีกภัย ประธานรัฐสภา ได้โพสต์ข้อความผ่านเพจเฟซบุ๊ก ชวน หลีกภัย Chuan Leekpai ระบุว่า ตามที่มีการเผยเเพร่ข่าวนายชวน หลีกภัย ประธานรัฐสภา ป่วยติดเชื้อในกระเเสเลือดนั้น ขออนุญาตชี้เเจงเพื่อความเข้าใจที่ถูกต้องว่าเป็นข่าวเก่าที่เกิดขึ้นตั้งเเต่เดือนตุลาคม ปี 2562 ณ ปัจจุบัน นายชวน หลีกภัย ยังคงปฏิบัติหน้าที่ตามปกติ โดยเมื่อวันเสาร์ที่ผ่านมา นายชวนฯ ได้เดินทางลงพื้นที่เยี่ยมผู้ประสบอุทกภัย ที่อำเภออินทร์บุรี จังหวัดสิงห์บุรี และในวันนี้นายชวนฯ ได้เข้าปฏิบัติภารกิจ ที่อาคารรัฐสภา ตามปกติ ทั้งนี้ นายชวน หลีกภัย ได้ฝากคำขอบคุณถึงพี่น้องประชาชนทุกท่านที่แสดงความห่วงใยผ่านช่องทางต่าง ๆ มา ณ โอกาสนี้ด้วย - 006,https://www.naewna.com/politic/609590,2021_10_18
‘แบงก์ชาติ-สมาคมธนาคารไทย’แจงแล้ว ปมตัดเงินผิดปกติผ่านบัตรเครดิต-เดบิต,แบงก์ชาติ-สมาคมธนาคารไทยแจงแล้ว ปมตัดเงินผิดปกติผ่านบัตรเครดิต-เดบิต เมื่อช่วงค่ำวันที่ 17 ตุลาคม 2564 ที่ผ่านมา ธนาคารแห่งประเทศไทย (ธปท.) หรือแบงก์ชาติ และสมาคมธนาคารไทย ชี้แจงกรณีการตัดเงินที่ผิดปกติผ่านบัตรเครดิตและบัตรเดบิตของลูกค้าจำนวนมาก ระบุว่า ตามที่ปรากฏข่าวพบลูกค้าผู้ถือบัตรเครดิตและบัตรเดบิตจำนวนมากประสบปัญหาการทำรายการชำระเงินโดยที่ไม่ได้ทำธุรกรรมด้วยตนเอง ธนาคารแห่งประเทศไทย และสมาคมธนาคารไทย ได้รับทราบปัญหาและได้ตรวจสอบสถานการณ์ดังกล่าว เบื้องต้นพบว่า มิได้เกิดจากการรั่วไหลของข้อมูลจากธนาคาร แต่เป็นรายการที่เกิดจากการทำธุรกรรมชำระค่าสินค้าและบริการกับร้านค้าออนไลน์ที่จดทะเบียนในต่างประเทศเป็นส่วนใหญ่ และไม่ใช่แอปดูดเงินตามที่ปรากฏเป็นข่าว ขณะนี้ธนาคารเจ้าของบัตรได้ดำเนินการระงับการใช้บัตรของลูกค้าที่มีรายการผิดปกติ และติดต่อลูกค้า รวมทั้งอยู่ระหว่างดำเนินการตรวจสอบร้านค้าที่มีธุรกรรมที่ผิดปกติเหล่านี้ นอกจากนี้ ลูกค้าที่ตรวจสอบพบความผิดปกติของรายการธุรกรรมด้วยตนเอง สามารถติดต่อคอลเซ็นเตอร์หรือสาขาของธนาคารผู้ออกบัตรเพื่อแจ้งตรวจสอบและยืนยันการทำธุรกรรมในทันที โดยธนาคารจะดูแลแก้ไขปัญหาที่เกิดขึ้น และเร่งคืนเงินให้กับลูกค้าที่ได้รับความเสียหายตามขั้นตอนของธนาคารโดยเร็วต่อไป ธปท. และสมาคมธนาคารไทย ให้ความสำคัญอย่างยิ่งกับความปลอดภัยในการทำธุรกรรมทางการเงิน และการคุ้มครองข้อมูลส่วนบุคคลของลูกค้า โดยธนาคารพาณิชย์มีระบบการรักษาความมั่นคงปลอดภัยและมีการตรวจสอบการทำธุรกรรมที่ผิดปกติอย่างต่อเนื่อง เมื่อพบรายการที่ผิดปกติ ธนาคารจะแจ้งลูกค้าเพื่อตรวจสอบและยืนยันรายการธุรกรรม และพร้อมจะดูแลลูกค้าด้วยความรับผิดชอบเสมอ -005,https://www.naewna.com/business/609536,2021_10_18
‘วรงค์’ลั่นไทยภักดีไม่ใช่พรรคอะไหล่ ยันพร้อมรับไม้ต่อจาก‘บิ๊กตู่’,วรงค์ลั่นไทยภักดีไม่ใช่พรรคอะไหล่ ยันพร้อมรับไม้ต่อจากบิ๊กตู่ 18 ตุลาคม 2564 นพ.วรงค์ เดชกิจวิกรม หัวหน้าพรรคไทยภักดี โพสต์ข้อความผ่านเฟซบุ๊ก Warong Dechgitvigrom มีเนื้อหาดังนี้... #ไทยภักดีพรรคทางออก พรรคไทยภักดีของเรา เพิ่งเปิดตัวอย่างเป็นทางการได้ไม่กี่วัน แม้เรายังไม่เปิดทีมงาน และทีมบริหาร ก็ต้องขอขอบคุณพี่น้องประชาชนเป็นอย่างสูง ที่ให้ความไว้วางใจให้เรา ติดลำดับ ที่ประชาชนไว้วางใจในตำแหน่งนายกรัฐมนตรี ในผลโพลล่าสุด ของซูเปอร์โพล ในทางกลับกัน ก็มีเสียงวิจารณ์ว่าพรรคเราโหนเจ้า พรรคเราเป็นพรรคอะไหล่ ผมขอยืนยันอีกครั้งว่า การที่เราต้องการสร้างความมั่นคงของสถาบันฯ นอกจากให้ความจริงแล้ว เราต้องการให้ประชาชนอยู่ดีกินดี ปราบทุจริต และเปลี่ยนแปลงประเทศครั้งใหญ่ ถ้าแบบนี้คิดว่าโหนเจ้าก็ช่วยไม่ได้ครับ ในส่วนเรื่องพรรคอะไหล่ ผมยืนยันว่า พลเอกประยุทธ์ท่านไม่ได้ทำให้บ้านเมืองเสียหายเหมือนพรรคโกงชาติ หรือพรรคล้มเจ้า อาจจะมีปัญหา ก็แต่เรื่องการสร้างการเปลี่ยนแปลงประเทศ หรือปฏิรูป ซึ่งต้องใช้วิสัยทัศน์และความกล้าหาญอย่างแรงกล้า ผมถึงยืนยันว่า ผมพร้อมที่จะรับไม้ต่อจากพลเอกประยุทธ์ เพื่อที่จะปฏิรูปประเทศครั้งใหญ่ในทุกๆมิติ ทั้งเรื่องสร้างระบบแก้ทุจริต ปฏิรูปตำรวจ รื้อการศึกษา สร้างรัฐบาลดิจิตอล ดูแลเกษตรกร รวมทั้งวิทยาศาสตร์และเทคโนโลยี เพื่อผลักดันประเทศไปสู่อนาคต การรับไม้ต่อที่จะเปลี่ยนแปลงประเทศ ทำในสิ่งที่รัฐบาลชุดนี้ไม่ทำ หรือทำไม่เป็น เขาไม่เรียกพรรคอะไหล่ครับ เขาเรียกว่าพรรคทางออกเพื่อการเปลี่ยนแปลงประเทศครั้งใหญ่ ท้ายที่สุดทุกอย่างอยู่ที่พี่น้องประชาชน จะเป็นผู้ตัดสินครับ -005,https://www.naewna.com/politic/609588,2021_10_18
จับกัญชาข้ามชาติ! บิ๊กล็อต1พันกิโลกรัม มูลค่า50ล้านบาท,"18 ตุลาคม 2564 ที่กองบังคับการตำรวจตระเวนชายแดน ภาค 4 อ.เมือง จ.สงขลา พล.ต.อ.สุชาติ ธีระสวัสดิ์ รองผู้บัญชาการตำรวจแห่งชาติ แถลงข่าวการจับกุมเครือข่ายค้ากัญชาข้ามชาติ และยึดกัญชาอัดแท่งล็อตใหญ่น้ำหนักรวม ประมาณ 1,000 กิโลกรัม มูลค่า 50 ล้านบาท พร้อมผู้ต้องหา3 คน คือ นายอาหะมะสกรี ยีมะยี อายุ 23 ปี ชาวจ.สงขลา นายมูฮาหมัดตัรมีซี สาและ อายุ 26 ปี ชาว จ.สงขลา และนายรายา เลาะยี่ตา อายุ 52 ปี ชาว จ.นราธิวาส ซึ่งทางชุดปราบปรามยาเสพติดของตำรวจตระเวนภาค 4 ทั้งชุดปราบปรามยาเสพติด ตชด.43 และ ตชด.44 จับกุมได้เมื่อวันที่ 16 ตุลาคม ที่ผ่านมา ที่ริมถนนเพชรเกษม ต.ควนลัง อ.หาดใหญ่ จ.สงขลา ขณะลำเลียงมากับพร้อมรถยนต์บรรทุก 6 ล้อ ยี่ห้ออีซูซุ สีเขียว-ขาว หมายเลขทะเบียน 81-8642 สระแก้ว โดยใช้ฟางแห้งอัดแท่งปิดทับมาด้านบนให้ดูเหมือนกับรถบรรทุกฟางแห้งธรรมดาเพื่อตบตาเจ้าหน้าที่โดยมีรถกระบะยี่ห้ออีซูซุ รุ่นดีแมค สีดำ หมายเลขทะเบียน ผน 5256 สงขลา ขับนำหน้าเพื่อเคลียร์เส้นทาง และยึดโทรศัพท์มือถืออีก จำนวน 3 เครื่องที่ใช้ติดต่อประสานงาน จากการสอบสวนขยายผลทราบว่าเมื่อวันที่15 ตุลาคมที่ผ่านมา ได้ขึ้นไปขนกัญชาอัดแท่งมาจาก อ.สามชุก จ.สุพรรณบุรี เพื่อไปส่งให้กับเครือข่ายยาเสพติดปลายทาง จ.นราธิวาสโดยนายอาหะมะสกรี ทำหน้าที่จับรถนำทางได้ค่าจ้าง 25,000 บาท ส่วนนายรายา ทำหน้าที่ขับรถบรรทุกได้ค่าจ้าง 80,000 บาท โดยขนมาแล้ว 2 ครั้งมีนายซัยโนน วาเด็ง กับนายมัลวาซี นิจ๊ะ เป็นผู้ว่าจ้างและติดต่องานให้ขนกัญชาล็อตนี้ ซึ่งเจ้าหน้าที่กำลังอยู่ระหว่างการติดตามจับกุม สำหรับการจับกุมกัญชาล๊อตใหญ่ 1,000 กิโลกรัมในครั้งนี้ เป็นการขยายผลมาจากการจับกุมหญิงสาวชาวราชบุรี 4 คน คือ น.ส.สาวิตรี สิริสติปัญญา อายุ 30 ปี น.ส.วิภาวรรณ์ พันธ์เลิศ อายุ 33 ปี น.ส.นวลอนงค์ ฐานภิรมย์ อายุ 37 ปี และน.ส.นิตยา สุขเสงี่ยม อายุ 37 ปี พร้อมกัญชาอัดแท่งน้ำหนัก 200 กิโลรัม เมื่อวันที่ 13 ตุลาคมที่ผ่านมาที่ริมถนนภายในซอยปุณกัณฑ์-ทุ่งโดน ต.คอหงส์ อ.หาดใหญ่ จ.สงขลา ขณะขนมากับรถกระบะโดยใช้รถเก๋งนำทางและรอให้คนมารับช่วงต่อไปส่งยังปลายทางที่ จ.นราธิวาส และทั้ง 4 คน ให้การว่าจะมีการขนกัญชาล็อตใหญ่อีกล๊อตจำนวน 1,000 กิโลกรัม ลงมายังพื้นที่3จังหวัดชายแดนภาคใต้ โดยใช้รถบรรทุก 6 ล้อ ในการลำเลียงเจ้าหน้าที่จึงวางแผนจับกุมได้ โดยกัญชาทั้งหมดคาดว่า ปลายทางน่าจะส่งต่อไปยังประเทศเพื่อนบ้าน โดยมีต้นทางมาจากประเทศลาว และเป็นการจับกุมเครือข่ายค้ากัญชาข้ามชาติอีกได้อีก 1 กลุ่ม. 012",https://www.naewna.com/local/609587,2021_10_18
โจรเมืองคอนสุดแสบ! ดื่มน้ำวัดเสร็จแล้วมีแรงลักตู้บริจาคเงินหนี วงจรปิดจับภาพชัด,วันที่ 18 ต.ค.64 ผู้สื่อข่าวได้รับคลิปกล้อวงวงจรปิดจากพระลูกวัดเขาหน้าเหรียง หมู่ 8 ต.กรุงหยัน อ.ทุ่งใหญ่ จ.นครศรีธรรมราช พร้อมเปิดเผยว่า เมื่อช่วงบ่ายวันที่ 14 ต.ค.ที่ผ่านมา มีคนร้ายเป็นชายอายุประมาณ 25 – 30 ปี สวมเสื้อยืดคอกลลมสีดำ นุ่งกางเกงขายาวสีดำ ขี่รถจักรยานยนต์ไม่ทราบยี่ห้อ สีและทะเบียน เข้าจอดหน้าศาลาการเปรียญภายในวัด ก่อนจอดรถจักรยานยนต์แล้วเดินหิ้วสัมภาระจำนวนหนึ่งเข้ามาในศาลาการเปรียญ บางช่วงบางตอนคนร้ายแวะกดน้ำดื่มจากตู้น้ำเย็นในศาลา แล้วเดินผ่านมุมกล้องจงวงปิดตรงไปที่หน้าพระประทาน ก่อนจะวางสัมภาระที่หอบหิ้วมา แล้วอุ้มตู้รับบริจาคเงินค่าน้ำ ค่าไฟฟ้าของวัด จำนวน 1 ตู้ เดินปรี่ตรงขึ้นรถจักรยานยนต์ขับออกไปจากวัด ซึ่งภายในตู้รับบริจาคเงินของวัด มีเงินจำนวนหนึ่งที่ญาติโยมทำบุญไว้ให้กับวัด หลังเกิดเหตุทางพระลูกวัด เดินทางเข้าแจ้งความกับตำรวจ สภ.ทุ่งใหญ่ พร้อมนำคลิปกล้องวงจรปิด รวมทั้งสัมภาระจำนวนหนึ่งของคนร้ายที่หอบหิ้วมาวางไว้ในศาลาการเปรียญก่อนขโมยตู้บริจาค ซึ่งคาดว่าน่าจะเป็นสิ่งของที่คนร้ายขโมยมาเช่นกันไปมอบให้กับตำรวจไว้เป็นหลักฐาน เพื่อสืบสวนติดตามจับกุมคนร้ายใจบาปกระหายน้ำรายนี้ดำเนินคดีตามกฎหมายต่อไป - 003,https://www.naewna.com/local/609585,2021_10_18
เร่รอนนับสัปดาห์2ตายายตกงาน โบกรถ-นอนปั้ม-ขอข้าวประทังชีวิต,รันทดชีวิต 2 ตายาย ตกงานเพราะพิษโควิด-19 ไร้เงิน ต้องโบกรถจากประจวบคีรีขันธ์เพื่อกลับบ้านที่กาญจนบุรี เดินทางรอนแรมอยู่เกือบสัปดาห์ อาศัยนอนตามศาลาริมทาง ขอข้าวคนใจบุญประทังชีวิต จนมาถึงสมุทรสาคร ชาวบ้านประสานหน่วยงานรัฐช่วยเหลือ สุดท้ายพลเมืองดีอาสาขับรถไปส่งถึงกาญจนบุรี เมื่อวันที่ 17 ตุลาคม 2564 เวลาประมาณ 20.00 น. ผู้สื่อข่าวได้รับแจ้งจากพลเมืองดีว่า พบ 2 ตายาย ตกรถไม่มีเงินกินข้าว ต้องมาอาศัยนอนพักอยู่ภายในปั๊มน้ำมัน ปตท. ถนนเศรษฐกิจ 1 ต.นาดี อ.เมือง จ.สมุทรสาคร จึงได้ประสานไปยัง นายวุฒิพงษ์ สุภัควนิช หัวหน้าศูนย์ดำรงธรรมจังหวัดสมุทรสาครและปลัดอำเภอเมืองสมุทรสาคร เพื่อเข้าตรวจสอบและช่วยเหลือ 2 ตายาย เมื่อเดินทางมาถึงที่ปั๊มน้ำมันดังกล่าว พบ 2 ตายาย ทราบชื่อคือ นายปัญญา ภมรวงษ์ อายุ 54 ปี และ น.ส.นิภา ศรีนวล อายุ 61 ปี โดยทั้งคู่เป็นสามีภรรยากัน ฝ่ายชายเป็นคนพิการและมีโรคประจำตัวเป็นเบาหวานและไขมันในเส้นเลือด ซึ่งทั้งสองคนอยู่ในสภาพอิดโรย นั่งพักอยู่ใกล้ๆกับริมถนนเศรษฐกิจ 1 ภายในปั๊มน้ำมัน ข้างตัวมีกระเป๋าสัมภาระจำนวน 4 ใบ จากการสอบถาม 2 ตายาย ทราบว่า ทั้งสองคนเป็นชาวบ้านจังหวัดกาญจนบุรี แต่ไปทำงานที่ร้านอาหารในจังหวัดประจวบคีรีขันธ์ ประมาณ 5 ปี กระทั่งช่วงสถานการณ์โควิด-19 ทำให้ร้านอาหารที่ทำอยู่ปิดตัวลง จึงตัดสินใจเดินทางกับบ้านใน อ.มะขามเตี้ย จ.กาญจนบุรี แต่ด้วยความที่ไม่มีเงินเนื่องจาก นายปัญญาฯ ต้องนำเงินไปรักษาตัว จึงต้องใช้วิธีโบกรถจาก จ.ประจวบคีรีขันธ์ เพื่อกลับบ้าน โดยออกเดินทางด้วยการโบกรถมาได้ประมาณ 6-7 วัน อาศัยนอนตามศาลาพักผู้โดยสารหรือวินรถจักรยานยนต์รับจ้าง และขอข้าวคนใจบุญกินประทังชีวิต จนกระทั่งเดินมาถึงที่จังหวัดสมุทรสาคร เมื่อรถคันที่ 2 ตายายโบกมาจอดใกล้กับปั๊มน้ำมันดังกล่าว เป็นเวลาประมาณ 4 โมงเย็น 2 ตายายจึงได้หาที่นั่งพักและเข้าไปขออาหารร้านค้าภายในปั๊มกินประทังชีวิต และเตรียมหาที่นอนพักค้างคืนภายในปั๊ม จนกระทั่ง นางอ้อ วิถีชอบ อายุ 53 ปี ชาวบ้านที่อยู่ในละแวกใกล้เคียงได้เข้ามาซื้อของที่ร้านสะดวกซื้อภายในปั๊มน้ำมัน และเห็นสภาพ 2 ตายาย จึงเข้าไปสอบถาม เมื่อทราบเรื่องราวได้เกิดความสงสาร ซื้อของกินให้กับ 2 ตายาย พร้อมขอเรี่ยไรเงินจากพนักงานร้านสะดวกซื้อและคนในปั๊มน้ำมันได้ 300 บาท เพื่อนำมาให้กับ 2 ตายาย รวมทั้งติดต่อมายังผู้สื่อข่าวเพื่อให้ช่วยประสานหน่วยงานภาครัฐเข้ามาช่วยเหลือ ทั้งนี้ ขณะที่ นายวุฒิพงษ์ สุภัควนิช หัวหน้าศูนย์ดำรงธรรมจังหวัดสมุทรสาคร กำลังเข้ามาช่วยเหลือ 2 ตายาย โดยได้ประสานบ้านพักฉุกเฉิน เพื่อนำตัว 2 ตายาย เข้าไปพักในคืนนี้ก่อนที่จะพาไปส่งที่จังหวัดกาญจนบุรี ในวันรุ่งขึ้น ได้มีพลเมืองดีทราบชื่อคือ นายยศพนธ์ธรณ์ ชมเกล็ดแก้ว อายุ 29 ปี ได้ทราบเหตุการณ์และได้ยินเรื่องราวที่เกิดขึ้นจากแฟนสาวของตนเอง จึงได้อาสาที่จะพา 2 ตายายไปส่งที่จังหวัดกาญจนบุรี ซึ่งจะไปส่งที่โรงพยาบาลพหลพลพยุหเสนา ตามความต้องการของ 2 ตายาย ที่จะเข้ารักษาตัวก่อนกลับบ้านที่อำเภอด่านมะขามเตี้ย โดยนายวุฒิพงษ์ฯ ได้มอบเงินติดตัวให้กับ 2 ตายาย 1 พันบาท และมอบเงินเพื่อเป็นค่าน้ำมันให้กับพลเมืองดีที่อาสาขับรถไปส่งอีก 1 พันบาท นายยศพนธ์ธรณ์ ชมเกล็ดแก้ว พลเมืองดี บอกกับผู้สื่อข่าวว่า ตนเองเป็นคนจังหวัดนครปฐม ที่แวะเข้ามาในปั๊มน้ำมันเพื่อมากดเงินจากตู้ ATM ไปจ่ายค่าเสื้อในตลาดมหาชัย เมื่อแฟนมาเล่าเหตุการณ์ให้ฟัง จึงได้อาสาที่จะขับรถไปส่ง 2 ตายาย โดยส่วนตัวชอบช่วยเหลือคนที่เดือดร้อนอยู่แล้ว เวลาเจอคนที่เดือดร้อนตกรถหรือต้องการให้ไปส่งที่ไหน ตนเองก็จะช่วยไปส่งให้เป็นประจำ ขณะเดียวกัน นายวุฒิพงษ์ฯ ยังได้กำชับ 2 ตายาย เมื่อกลับไปถึงที่บ้านแล้ว ให้รีบไปดำเนินการขอรับสิทธิ์ผู้พิการและผู้สูงอายุที่สำนักงานพัฒนาสังคมและความมั่นคงของมนุษย์ จังหวัดกาญจนบุรี รวมทั้งไปขึ้นทะเบียนผู้สูงอายุที่ อบต.ในพื้นที่เพื่อจะได้เข้าถึงสวัสดิการรัฐ เนื่องจากที่ผ่านมา 2 ตายาย ยังไม่เคยลงทะเบียนหรือขอรับสิทธิ์ในสวัสดิการที่รัฐจัดให้แต่อย่างใด . 009,https://www.naewna.com/likesara/609584,2021_10_18
'ซาอุฯ'ไฟเขียว ชาวมุสลิมเข้าร่วมพิธีอุมเราะห์แบบไม่เว้นระยะห่าง,"18 ต.ค.64 สำนักข่าวต่างประเทศรายงานว่าบรรดาผู้แสวงบุญชาวมุสลิมนับพันคนเข้าร่วมพิธีอุมเราะห์ที่นครเมกกะ ของซาอุดีอาระเบีย โดยปีนี้เป็นปีแรกนับตั้งแต่เกิดการแพร่ระบาดของโรคโควิด-19ที่ชาวมุสลิมจะสามารถเข้าร่วมพิธีศักดิ์สิทธิ์ได้ โดยไม่ต้องอยู่ภายใต้มาตรการรักษาระยะห่างทางสังคม หลังจากทางการซาอุดีอาระเบียประกาศยกเลิกมาตรการคุมเข้มโควิดตั้งแต่ 17 ต.ค.ที่ผ่านมา ซาอุดีอาระเบียยกเลิกคำสั่งบังคับสวมหน้ากากอนามัยในสถานที่เปิดโล่งแจ้ง แต่ต้องสวมหน้ากากอนามัยเมื่อเข้าไปในอาคาร หรือสถานที่ปิด โดยชาวมุสลิมที่จะเข้าร่วมพิธีที่นครเมกกะ จะต้องฉีดวัคซีนครบ 2 โดส ลงทะเบียนขออนุญาตจากทางการผ่านแอปพลิเคชันของรัฐบาล และยังต้องสวมหน้ากากอนามัยเมื่อเข้าไปในอาคารหรือสถานที่ปิด แต่ไม่จำเป็นต้องเว้นระยะห่างแล้ว พิธีแสวงบุญอุมเราะห์ เป็นการปฏิบัติศาสนกิจที่นครเมกกะ นอกเวลาประกอบพิธีฮัจญ์ สามารถปฎิบัติได้ตลอดทั้งปี โดยในแต่ละเดือนจะมีชาวมุสลิมหลายหมื่นคนจากทั่วโลกเดินทางเข้าร่วมพิธีอุมเราะห์ที่ซาอุดีอาระเบีย ก่อนหน้านี้ กระทรวงกิจการภายในซาอุดีอาระเบีย ประกาศว่า จะเปิดให้ชาวมุสลิมประกอบพิธีอุมเราะห์ได้ตั้งแต่วันที่ 4 ต.ค.64 หลังจากที่ต้องระงับการประกอบพิธีนาน 7 เดือน เนื่องจาก โควิด-19 คือตั้งแต่เดือนมี.ค.64 โดยในขั้นแรกจะอนุญาตให้พลเมืองและผู้อยู่อาศัยในราชอาณาจักรประกอบพิธีอุมเราะห์วันละ 6,000 คน ส่วนผู้ที่อยู่นอกราชอาณาจักรจะสามารถเดินทางเข้าประเทศและประกอบพิธีได้ตั้งแต่วันที่ 1 พ.ย.64 พร้อมเพิ่มจำนวนผู้ประกอบพิธีเป็นวันละ 20,000 คน การแสวงบุญฮัจญ์และพิธีอุมเราะห์ ยังเป็นความท้าทายครั้งใหญ่ของทางการซาอุดีอาระเบียในการดูแลประชาชนจำนวนมากภายในสถานที่จำกัด เพราะอาจมีความเสี่ยงต่อการแพร่ระบาด",https://www.naewna.com/inter/609582,2021_10_18
ปภ.รายงานอุทกภัยภาพรวม17จังหวัด ประสานเร่งช่วยเหลือผู้ประสบภัย,"18 ต.ค.64 เวลา 09.45 น. กรมป้องกันและบรรเทาสาธารณภัย (ปภ.) รายงานยังคงมีสถานการณ์อุทกภัยในภาพรวม 17 จังหวัด โดยร่องมรสุมพาดผ่านภาคตะวันออก และภาคใต้ตอนบน ประกอบกับมรสุมตะวันตกเฉียงใต้กำลังปานกลางพัดปกคลุมทะเลอันดามัน ภาคใต้ และอ่าวไทย ตั้งแต่วันที่ 17 - 18 ต.ต. 64 ทำให้เกิดน้ำท่วมฉับพลัน น้ำป่าไหลหลาก 8 จังหวัด24 อำเภอ 43 ตำบล 107 หมู่บ้านประขาชนได้รับผลกระทบ 2,909 ครัวเรือน สถานการณ์คลี่คลายแล้ว 2 จังหวัด ยังคงมีสถานการณ์ 6 จังหวัด (ขอนแก่น ชัยภูมิ บุรีรัมย์ ศรีสะเกษ นครปฐม และสระแก้ว) ส่วนอิทธิพลพายุ คมปาซุ ตั้งแต่วันที่ 15 – 17 ต.ค. 64 ทำให้เกิดน้ำท่วมฉับพลัน และน้ำป่าไหลหลาก 6 จังหวัด 12 อำเภอ 33 ตำบล 112 หมู่บ้าน ประชาชนได้รับผลกระทบ 3,326 ครัวเรือน สถานการณ์คลี่คลายแล้ว 4 จังหวัด ยังคงมีสถานการณ์ 2 จังหวัด (ลพบุรี และปราจีนบุรี) ขณะที่อิทธิพลพายุไลออนร็อก ตั้งแต่วันที่ 8 – 14 ต.ค. 64 ทำให้เกิดอุทกภัยในพื้นที่ 9 จังหวัด 20 อำเภอ 90 ตำบล 416 หมู่บ้าน ประชาชนได้รับผลกระทบ 7,931 ครัวเรือน สถานการณ์คลี่คลายแล้ว 7 จังหวัด ยังคงมีสถานการณ์ 2 จังหวัด (จันทบุรี และตราด) ส่วนอิทธิพลพายุ เตี้ยนหมู่ ตั้งแต่วันที่ 23 ก.ย. – 7 ต.ค. 64 ทำให้เกิดอุทกภัย รวม 33 จังหวัด รวม 225 อำเภอ 1,201 ตำบล 8,218 หมู่บ้าน 1 เขตเทศบาล ประชาชนได้รับผลกระทบ 333,367 ครัวเรือน มีผู้เสียชีวิต 14 ราย สถานการณ์คลี่คลายแล้ว 24 จังหวัด ยังคงมีสถานการณ์ 9 จังหวัด (ขอนแก่น มหาสารคาม นครราชสีมา ลพบุรีสุพรรณบุรี สิงห์บุรี อ่างทอง พระนครศรีอยุธยา ปทุมธานี) ซึ่ง ปภ.ได้ร่วมกับจังหวัดและหน่วยงานที่เกี่ยวข้องลงพื้นที่สำรวจความเสียหายและให้การช่วยเหลือประชาชนต่อไป กรมป้องกันและบรรเทาสาธารณภัย ในฐานะกองอำนวยการป้องกันและบรรเทาสาธารณภัยกลาง (กอปภ.ก.)รายงานจากอิทธิพลร่องมรสุมพาดผ่านภาคตะวันออก และภาคใต้ตอนบน เข้าสู่หย่อมความกดอากาศต่ำบริเวณประเทศลาวตอนบนและประเทศเวียดนามตอนกลาง ประกอบกับมรสุมตะวันตกเฉียงใต้กำลังปานกลางพัดปกคลุมทะเลอันดามัน ภาคใต้ และอ่าวไทย ตั้งแต่วันที่17 - 18ต.ต.64ส่งผลให้เกิดน้ำท่วมฉับพลัน น้ำป่าไหลหลาก8จังหวัด ได้แก่ ขอนแก่น ชัยภูมิ บุรีรัมย์ ศรีสะเกษ สระแก้ว สมุทรปราการ นครปฐม และกาญจนบุรี รวม24อำเภอ43ตำบล107หมู่บ้านประขาชนได้รับผลกระทบ2,909ครัวเรือน สถานการณ์คลี่คลายแล้ว2จังหวัด ยังคงมีสถานการณ์6จังหวัด21อำเภอ40ตำบล104หมู่บ้าน2,909ครัวเรือน ดังนี้ ขอนแก่นน้ำท่วมในพื้นที่อำเภอโคกโพธิ์ไชย ระดับน้ำลดลง ชัยภูมิน้ำท่วมในพื้นที่ 9 อำเภอ ได้แก่ อำเภอคอนสาร อำเภอบ้านเขว้าอำเภอบ้านแท่น อำเภอเทพสถิต อำเภอจัตุรัส อำเภอบำเหน็จณรงค์ อำเภอเกษตรสมบูรณ์ อำเภอเนินสง่า และอำเภอหนองบัวระเหวระดับน้ำทรงตัว บุรีรัมย์น้ำท่วมในพื้นที่ 3 อำเภอ ได้แก่ อำเภอนางรอง อำเภอเมืองบุรีรัมย์ และอำเภอเฉลิมพระเกียรติ ระดับน้ำลดลง ศรีสะเกษน้ำท่วมในพื้นที่ 2 อำเภอ ได้แก่ อำเภอภูสิงห์ และอำเภอขุนหาญ ระดับน้ำทรงตัว นครปฐมน้ำท่วมในพื้นที่4อำเภอได้แก่ อำเภอบางเลน อำเภอนครชัยศรี อำเภอสามพราน และอำเภอเมืองนครปฐม ระดับน้ำลดลง สระแก้วน้ำท่วมในพื้นที่2 อำเภอ ได้แก่ อำเภอเมืองสระแก้ว และอำเภอวัฒนานคร ส่วนอิทธิพลพายุ คมปาซุ ซึ่งได้อ่อนกำลังลงเป็นหย่อมความอากาศต่ำ และร่องมรสุมพาดผ่านภาคกลาง ภาคตะวันออกเฉียงเหนือตอนล่าง ขณะที่มรสุมตะวันตกเฉียงใต้กำลังแรงพัดปกคลุมทะเลอันดามัน ภาคใต้ และอ่าวไทย ตั้งแต่วันที่ 15 -17 ต.ค.64 ส่งผลให้เกิดน้ำท่วมฉับพลัน และน้ำป่าไหลหลากในพื้นที่ 6 จังหวัด ได้แก่ ตาก เพชรบูรณ์ ชัยภูมิ ลพบุรี ปราจีนบุรี และนครนายก รวม 12 อำเภอ 33 ตำบล 112 หมู่บ้าน ประชาชนได้รับผลกระทบ 3,326 ครัวเรือนสถานการณ์คลี่คลายแล้ว 4 จังหวัดยังคงมีสถานการณ์ 2 จังหวัด 7 อำเภอ 19 ตำบล 78 หมู่บ้าน 2,216 ครัวเรือน ดังนี้ ลพบุรีน้ำไหลหลากเข้าท่วมในพื้นที่ 4 อำเภอได้แก่ อำเภอโคกสำโรง อำเภอชัยบาดาล อำเภอบ้านหมี่ และอำเภอลำสนธิ ระดับน้ำลดลง ปราจีนบุรีน้ำป่าไหลหลากและน้ำเอ่อล้นเข้าท่วมในพื้นที่ 3 อำเภอได้แก่ อำเภอเมืองปราจีนบุรี อำเภอประจันตคาม และอำเภอกบินทร์บุรี ระดับน้ำลดลง ขณะที่อิทธิพลพายุ ไลออนร็อกตั้งแต่วันที่ 8 - 14 ต.ค. 64 ส่งผลให้เกิดน้ำท่วมฉับพลัน และน้ำป่าไหลหลาก ในพื้นที่ 9 จังหวัด ได้แก่ เชียงใหม่ ลำปาง เลย เพชรบูรณ์ ปราจีนบุรี จันทบุรี ตราด ชุมพร และระนอง รวม 20 อำเภอ 90 ตำบล 416 หมู่บ้าน ประชาชนได้รับผลกระทบ 7,931 ครัวเรือน สถานการณ์คลี่คลายแล้ว 7 จังหวัด ยังคงมีสถานการณ์ 2 จังหวัด 7 อำเภอ 15 ตำบล 59 หมู่บ้าน 3,317 ครัวเรือน ดังนี้ จันทบุรีน้ำท่วมขังในพื้นที่ 5 อำเภอ ได้แก่ อำเภอเขาคิชฌกูฎ อำเภอมะขาม อำเภอขลุง อำเภอเมืองจันทบุรี และอำเภอแหลมสิงห์ ระดับน้ำลดลง ตราดน้ำท่วมขังในพื้นที่ 2 อำเภอ ได้แก่ อำเภอเขาสมิง และอำเภอเมืองตราด ระดับน้ำลดลง ในส่วนของผลกระทบจากพายุ เตี้ยนหมู่ ตั้งแต่วันที่ 23 ก.ย. – 7 ต.ค. 64 ทำให้มีพื้นที่ประสบอุทกภัยรวม 33 จังหวัด ได้แก่ เชียงใหม่ ลำพูน ลำปาง ตาก สุโขทัย พิษณุโลก เพชรบูรณ์ พิจิตร กำแพงเพชร เลย ขอนแก่น มหาสารคาม ชัยภูมิ ยโสธร นครราชสีมา บุรีรัมย์ สุรินทร์ ศรีสะเกษ อุบลราชธานี ปราจีนบุรี สระแก้ว จันทบุรี นครสวรรค์ อุทัยธานี ชัยนาท ลพบุรีสระบุรีสุพรรณบุรี สิงห์บุรี อ่างทอง พระนครศรีอยุธยา ปทุมธานี และนครปฐม รวม 225 อำเภอ 1,201 ตำบล 8,218 หมู่บ้าน 1 เขตเทศบาลประชาชนได้รับผลกระทบ 333,367 ครัวเรือน มีผู้เสียชีวิต 14 ราย (ลพบุรี 11 ราย เพชรบูรณ์ 2 ราย ชัยนาท 1 ราย) ปัจจุบันสถานการณ์คลี่คลายแล้ว 24 จังหวัด ยังคงมีสถานการณ์ 9 จังหวัด รวม 40 อำเภอ 285 ตำบล 1,570 หมู่บ้าน 83,047 ครัวเรือนดังนี้ ขอนแก่นน้ำท่วมขังในพื้นที่ 7 อำเภอ ได้แก่ อำเภอโคกโพธิ์ชัย อำเภอชนบท อำเภอพระยืน อำเภอมัญจาคีรี อำเภอบ้านแฮดอำเภอบ้านไผ่ และอำเภอเมืองขอนแก่น ยังคงมีน้ำท่วมขังในพื้นที่ลุ่มต่ำ ระดับน้ำลดลงมหาสารคามมวลน้ำจากจังหวัดขอนแก่นไหลเข้าท่วมพื้นที่ 3 อำเภอ ได้แก่ อำเภอโกสุมพิสัย อำเภอกันทรวิชัย และอำเภอเมืองมหาสารคาม ระดับน้ำทรงตัว นครราชสีมาน้ำท่วมขังในพื้นที่ 6 อำเภอ ได้แก่ อำเภอโนนสูง อำเภอพิมาย อำเภอคง อำเภอประทาย อำเภอชุมพวง และอำเภอเมืองยาง ระดับน้ำลดลงลพบุรีน้ำท่วมขังในพื้นที่ 2 อำเภอ ได้แก่ อำเภอเมืองลพบุรี และอำเภอบ้านหมี่ ระดับน้ำลดลง สุพรรณบุรียังมีน้ำท่วมขังในพื้นที่ 2 อำเภอ ได้แก่ อำเภอบางปลาม้า และอำเภอสองพี่น้อง ระดับน้ำลดลง สิงห์บุรีน้ำท่วมขังในพื้นที่ 3 อำเภอ ได้แก่ อำเภออินทร์บุรี อำเภอเมืองสิงห์บุรี และอำเภอพรหมบุรี ระดับน้ำลดลงอ่างทองยังมีน้ำท่วมขังในพื้นที่ 5 อำเภอ ได้แก่ อำเภอเมืองอ่างทอง อำเภอไชโย อำเภอป่าโมก อำเภอวิเศษชัยชาญ และอำเภอสามโก้ ระดับน้ำลดลง พระนครศรีอยุธยาน้ำจากแม่น้ำเจ้าพระยาเอ่อล้นตลิ่งเข้าท่วมในพื้นที่ 10 อำเภอ ได้แก่ อำเภอผักไห่ อำเภอเสนา อำเภอบางบาล อำเภอพระนครศรีอยุธยา อำเภอบางไทร อำเภอบางปะอิน อำเภอมหาราช อำเภอนครหลวง อำเภอบางปะหัน และอำเภอบางซ้าย ปัจจุบันยังคงมีน้ำท่วมขังในพื้นที่ลุ่มต่ำแม่น้ำเจ้าพระยา แม่น้ำน้อย คลองโผงเผง และคลองบางบาล ซึ่งอยู่นอกคันกั้นน้ำ ระดับน้ำลดลง ปทุมธานีน้ำจากแม่น้ำเจ้าพระยาเอ่อล้นตลิ่งเข้าท่วมในพื้นที่ริมน้ำ 2 อำเภอ ได้แก่ อำเภอเมืองปทุมธานี และอำเภอสามโคก ปัจจุบันยังคงมีน้ำท่วมขังในพื้นที่ลุ่มต่ำแม่น้ำเจ้าพระยา ซึ่งอยู่นอกคันกั้นน้ำ ระดับน้ำลดลง ภาพรวมสถานการณ์คลี่คลายในหลายพื้นที่ แต่ยังคงมีน้ำท่วมขังในพื้นที่ลุ่มต่ำ อยู่ระหว่างการเร่งระบายน้ำ ซึ่งกรมป้องกันและบรรเทาสาธารณภัยได้ประสานจังหวัด องค์กรปกครองส่วนท้องถิ่นและหน่วยงานที่เกี่ยวข้องเร่งให้การช่วยเหลือผู้ประสบภัย โดยสำรวจและประเมินความเสียหาย เพื่อดำเนินการช่วยเหลือตามระเบียบกระทรวงการคลังฯ สำหรับประชาชนสามารถแจ้งเหตุและขอความช่วยเหลือทางไลน์ ปภ.รับแจ้งเหตุ 1784 โดยเพิ่มเพื่อนLine ID @1784DDPMและสายด่วนนิรภัย 1784 ตลอด 24 ชั่วโมง. 012",https://www.naewna.com/local/609580,2021_10_18
ตื่นเช้าเดินเล่น! ตลาดนัดเปิดท้ายริมกว๊านพะเยา นั่งชิวกินอาหารชมวิว,18 ตุลาคม 2564 ผู้สื่อข่าวรายงานว่า บริเวณถนนริมกว๊านพะเยา ตำบลเวียง อำเภอเมือง จังหวัดพะเยา มีพ่อค้าแม่ค้า ได้นำเอาสินค้าอุปโภคบริโภคอาหารคาวหวาน อาหารเช้ากาแฟ ขนมนม เนย ผลไม้ และอื่นๆอีกเป็นจำนวนมากนำมาตั้งวางขาย แบบเปิดท้ายรถยนต์ของแต่ละคนแต่ละเจ้า ตามริมถนนชายกว๊านในตอนเช้าตั้งแต่เวลา 05.00 น.- 10.00 น.ของทุกวันเสาร์และอาทิตย์จนเป็นตลาดนัดเช้า โดยมีนักท่องเที่ยวตลอดจนผู้คนทั่วไปต่างมาซื้อ และนั่งรับประทาน ริมกว๊านพะเยา เพื่อชมบรรยากาศของกว๊านพะเยาในยามเช้า ที่สวยงามของสายน้ำกว๊านพะเยาและภูเขาล้อมรอบ ที่เป็นธรรมชาติ และจุดท่องเที่ยวที่สำคัญของจังหวัดพะเยา จนถือว่าเป็นตลาดนัดเช้า เสาร์-อาทิตย์ ขายท้ายรถ 1เดียวของจังหวัด และกำลังเป็นที่สนใจของบรรดานักท่องเที่ยวทั้งในและต่างจังหวัด จะพากันมาเที่ยวชมเพราะเป็นวันหยุด สำหรับบรรยากาศช่วงเช้าตลาดนัดเช้าเสาร์อาทิตย์ เปิดขายท้ายรถหนึ่งเดียวของพะเยา พบว่าได้มีบรรดาพ่อค้าแม่ค้านำรถของตัวเองมาจอด แล้วก็ตั้งวางขายสินค้าของตัวเอง และบางคันได้เปิดท้ายรถนำสินค้าขายบนรถ จนเรียกว่าตลาดนัดท้ายรถ จอดเรียงรายอย่างเป็นระเบียบ นำมาขายเป็นแนวยาวตลอดของถนนชายกว๊าน กว่า 500 เมตร อย่างสวยงาม ทั้งนี้จะมีบรรดานักท่องเที่ยวและผู้คนทั่วไปต่างมาเดินจับจ่ายซื้อสินค้าพร้อมกับนั่งรับประทานกันบริเวณริมกว๊านพะเยา โดยจะมีเก้าอี้โต๊ะของบรรดาร้านค้าตั้งไว้รองรับลูกค้าไว้ให้นั่งรับประทานเพื่อนั่งชมวิวภูเขาดอยหนอกด้วย. 012,https://www.naewna.com/likesara/609577,2021_10_18
‘หมอยง’กางประสิทธิภาพ‘ยาโมลนูพิราเวียร์’ ลดตาย-แพร่กระจายเชื้อโควิด,หมอยงกางประสิทธิภาพยาโมลนูพิราเวียร์ ลดตาย-แพร่กระจายเชื้อโควิด 18 ตุลาคม 2564 ศ.นพ.ยง ภู่วรวรรณ หัวหน้าศูนย์เชี่ยวชาญเฉพาะทางด้านไวรัสวิทยาคลินิก ภาควิชากุมารเวชศาสตร์ คณะแพทยศาสตร์ จุฬาลงกรณ์มหาวิทยาลัย โพสต์ข้อความลงบนเฟซบุ๊ก หัวข้อ โควิด 19 การรักษาด้วยยา Molnupiravir มีเนื้อหาดังนี้... เราจะต้องมีชีวิตอยู่กับ covid-19 วัคซีนช่วยลดความรุนแรงของโรค ทำให้อัตราการความรุนแรงของโรค และเสียชีวิตลดลง ยังมีการพัฒนายามาช่วยลดความรุนแรง และการเสียชีวิต ลดการแพร่กระจายเชื้อ Molnupiravir เป็นยารับประทานที่มีประสิทธิภาพ สามารถลดการนอนโรงพยาบาล และเสียชีวิตของผู้ป่วย covid-19 ลงครึ่งหนึ่ง ถ้าให้ยานี้ภายใน 5 วันหลังเริ่มมีอาการ นอกจากนี้ มีการศึกษาชัดเจนว่า Molnupiravir ยังช่วยลดการแพร่กระจายเชื้อได้ ผู้ที่ทานยา Molnupiravir 400 หรือ 800 mg เช้าเย็น ไม่สามารถเพาะเชื้อขึ้นในวันที่ 5 หลังเริ่มทานยา เมื่อเปรียบเทียบกับกลุ่มที่ได้ยาหลอก หรือไม่ได้รับประทานยา จะยังเพาะเชื้อขึ้น ได้ 11 เปอร์เซ็นต์ ขณะนี้ยายังรอ การรับรองให้ใช้ จากองค์การอาหารและยา USA ยามีราคาแพง ในอนาคตบริษัทในอินเดีย ได้รับอนุญาตให้ผลิตถึง 5 บริษัทจะทำให้ยาราคาถูกลง #หมอยง ความฝันในอนาคตที่ทำวัคซีน และยารักษา จะทำให้ลดความรุนแรงโรคลงได้ โรคนี้ก็จะเป็นโรคทางเดินหายใจโรคหนึ่ง ที่อยู่กับเรา -005,https://www.naewna.com/local/609539,2021_10_18
เริ่มแล้ว! อภ.ขายชุดตรวจโควิด ATK ชุดละ 40 บาท 8 สาขาทั่วกรุง (ประมวลภาพ),จากกรณีที่องค์การเภสัชกรรม (อภ.) จัดโครงการ ATK คุณภาพเพื่อสังคมไทย ขายชุดตรวจโควิด-19 ด้วยตนเอง (ATK) ที่ผ่านการรับรองจากสำนักงานคณะกรรมการอาหารและยา (อย.) ราคาชุดละ 40 บาท จำนวน 2 ล้านชุด ในร้านขายยาองค์การเภสัชกรรม 8 สาขา ประกอบด้วย 1.สาขาราชเทวี (สำนักงานใหญ่) ตรงข้ามโรงพยาบาลรามาธิบดี โทร.0-2203-8847 และ 0-2203-8849 2.สาขายศเส ด้านข้างโรงพยาบาลหัวเฉียว โทร. 0-2222-5931 และ 0-2225-6367 3.สาขาจรัญสนิทวงศ์ โทร. 0-2412-9377 4.สาขาเทเวศร์ เยื้องธนาคารแห่งประเทศไทย โทร. 0-2282-0729 5.สาขารังสิต ใกล้ตลาดสี่มุมเมือง โทร. 0-2536-3526 และ 0-2536-4086 6.สาขากระทรวงสาธารณสุข ตึกกรมการแพทย์ อาคาร 2 ชั้น 1 โทร. 0-2951-0925 และ 0-2590-6034 7.สาขาเวชศาสตร์เขตร้อน ข้างธนาคารไทยพาณิชย์ โทร. 0-2354-9061 และ 8.สาขาศูนย์ราชการเฉลิมพระเกียรติ 80 พรรษา โทร. 0-2143-8768 ล่าสุดวันนี้ องค์การเภสัชกรรมได้เริ่มจำหน่ายชุดตรวจโควิด-19 คุณภาพ จำนวน 2 ล้านชุด ชุดละ 40 บาท ทั้งนี้ หากประชาชนต้องการซื้อ ATK สามารถซื้อที่ร้านยา 8 สาขา ตั้งแต่วันที่ 18 ต.ค.ท่านละไม่เกิน 1 กล่อง (20 ชุด) ถ้าเป็นบริษัทหรือหน่วยงานให้ทำหนังสือเรียนผู้อำนวยการกองการขายภาคเอกชน แจ้งจำนวนที่ต้องการสั่งซื้อ พร้อมชื่อและเบอร์โทรติดต่อกลับ โดยติดต่อสั่งซื้อได้ที่กองการขายเอกชน โทร 02-2038841 และ 094 1909469 Fax 02 640 7977 email r.kitti@hotmail.com หรือ kitti.r@gpo.or.th สอบถามเพิ่มเติมโทร. 164 - 006,https://www.naewna.com/local/609576,2021_10_18
ไฟแทบลุก! 'ปู ไปรยา'สาดความเซ็กซี่ริมชายหาดที่เม็กซิโก,18 ต.ค.64 แซ่บซี๊ดไฟลุกจริงๆ สำหรับนางเอกสาวสุดฮอต ปู ไปรยา ลุนด์เบิร์กกลับมาเผยมุมเซ็กซี่อีกระลอก ระหว่างเที่ยวเม็กซิโก อวดหุ่นแซ่บในแฟชั่นชุดว่ายน้ำรับไอแดดริมหาดในแฟชั่นชุดว่ายน้ำสุดปัง แถมมีเซตชุดว่ายน้ำลายม้าท่อนล่างเว้าสูง เห็นแล้วบอกเลยใจละลายไปตามๆ กันเลยทีเดียว,https://www.naewna.com/entertain/609601,2021_10_18
พบตัวแล้ว! หญิงวัย40ปีหาหน่อไม้ หลงป่าลำห้วยแม่เกิ๋งน้อย,18 ตุลาคม 2564 จากกรณีเมื่อเวลา 17.00 น.วันที่ 17 ตุลาคม 2564 นายวิทิต เที่ยงไทย นายอำเภอวังชิ้น ได้รับแจ้งจากนายแหลง อุตนะ ผู้ใหญ่บ้านค้างใจ หมู่ 7 ตำบลแม่เกิ๋ง อ.วังชิ้น จ.แพร่ ว่า มีราษฎร์ในพื้นที่ คือน.ส.แสงดาว ทาดอก อายุ 40 ปี บ้านเลขที่ 44 ม.7 ต.แม่เกิ๋ง อ.วังชิ้น จ.แพร่ ซึ่งเข้าไปเก็บหาหน่อไม้บริเวณป่าลำห้วยแม่เกิ๋งน้อย ตั้งแต่เวลา 09.00 น.ร่วมเพื่อนบ้านจำนวนหลายคน ซึ่งช่วงเที่ยงวันที่17ตุลาคม เพื่อนบ้านได้กลับมากันหมดทุกคน เหลือแต่ น.ส.แสงดาว ที่ยังไม่กลับมา ทางญาติรอจนถึงเย็นก็ยังว่ายังไม่ออกจากป่า คาดว่าหลงป่า ทางนายพินิจ คงประพันธ์ หัวหน้าอุทยานแห่งชาติเวียงโกศัย มอบหมายให้ นายรัศมี กาศเจริญ พนักงานพิทักษ์ป่า ส.2 หัวหน้าสายตรวจส่วนกลาง นำกำลังสนับสนุนการปฏิบัติงาน โดยร่วมกับปลัดอำเภอ และอส.วังชิ้น ผู้ใหญ่บ้านและชาวบ้านบ้านค้างใจ ร่วม 40 นาย เข้าปฏิบัติการค้นหาผู้พลัดหลงในป่า สำหรับการค้นหาจากเวลา 18.00 - 23.00 น. ของวันเดียวกัน ก็ยังไม่พบแต่อย่างใดการค้นหาจึงหยุดเพียงแค่นั้น ในวันนี้ เมื่อเวลา 08.30 น. นายวิทิต เที่ยงไทย อำเภอวังชิ้น ได้มีการระดมกำลังเจ้าหน้าที่ทุกฝ่ายเตรียมออกค้นหาอีกครั้งหนึ่ง ขณะที่กำลังวางแผนในการค้นหาอยู่นั้นได้รับการประสานจาก นายพินิจ คงประพันธ์ หัวหน้าอุทยานแห่งชาติเวียงโกศัยว่า เมื่อเวลา 08.20 น. เช้าวันนี้ได้รับแจ้งทางโทรศัพท์จากชาวบ้านฝั่ง จ.ลำปาง แจ้งว่าพบตัวผู้พลัดหลงแล้ว ปลอดภัยดี เดินหลงเข้าเขต ต.สันดอนแก้ว อ.แม่ทะ จ.ลำปาง ซึ่งเป็นเขตติดต่อ ซึ่งทางนายอำเภอ จึงมีการแจ้งเลิกค้นหา และมอบหมายให้เจ้าหน้าที่ทางอุทยานนำรถโฟร์วิลเข้าไปรับตัวนางแสงดาว มาที่บ้านค้างใจและมอบหมายให้รถกู้ชีพของอบต.แม่เกิ๋ง นำตัวไปตรวจร่างกายที่โรงพยาบาลวังชิ้นต่อไป ทั้งนี้ ทางญาตินางแสงดาว หลังจากที่ได้พบหน้ากัน ต่างก็แสดงความยินดีที่ได้กลับมาสู่อ้อมอกกันอีกครั้งหนึ่ง ซึ่งทั้งคืนที่ผ่านมาทางญาติและลูกของนางแสงดาวต่างเป็นหวงเป็นอย่างมาก และขอบคุณทางนายอำเภอวังชิ้น ปลัดอำเภอ อส.วังชิ้น หัวหน้าอุทยานเวียงโกศัย พร้อมเจ้าหน้าที่และฝ่ายปกครอง ที่ร่วมร่วมค้นหานางสาวแสงดาว รับกลับบ้านอย่างปลอดภัยในครั้งนี้ด้วย. 012,https://www.naewna.com/likesara/609596,2021_10_18
ราชวิทยาลัยจุฬาภรณ์ ยกทัพนักแสดงร่วม Digital Art แฟชั่นโชว์การกุศล ‘สิริศิลปิน ศิลป์เพื่อชีวิต’,"ราชวิทยาลัยจุฬาภรณ์ ชวนชมและสัมผัสประสบการณ์ในงานแสดงดิจิทัลอาร์ตแฟชั่นโชว์การกุศลชุด สิริศิลปิน ศิลป์เพื่อชีวิต: SIRISINLAPIN Art for Life แรงบันดาลใจจากผลงานศิลปกรรมภาพวาดฝีพระหัตถ์ ใน ศาสตราจารย์ ดร. สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์ อัครราชกุมารี กรมพระศรีสวางควัฒน วรขัตติยราชนารี องค์ประธานราชวิทยาลัยจุฬาภรณ์ ที่นำมาสร้างสรรค์อยู่ในโครงการเทคโนโลยีสื่อผสมเฉลิมพระเกียรติฯ เนื่องในโอกาสที่ทรงได้รับการทูลเกล้าฯ ถวายพระสมัญญา สิริศิลปิน ในรูปแบบต่างๆ ให้มีชีวิตโลดแล่นบนแพลตฟอร์มดิจิทัลเพื่อเผยแพร่พระอัจฉริยภาพ และสานต่อพระปณิธานในการยอดการใช้ผลงานศิลปะเหล่านั้นเพื่อช่วยเหลือประชาชน สืบสานงานศิลป์สู่การสร้างสรรค์ความสุขผ่านผลิตภัณฑ์ในคอลเลคชั่นล่าสุด สิริศิลปิน ศิลป์เพื่อชีวิต ที่นำมาจัดแสดงเพื่อให้ผู้ชมได้สัมผัสประสบการณ์การชมแฟชั่นโชว์การกุศลมิติใหม่ในรูปแบบ Virtual Runway และสามารถร่วมบริจาครับผลิตภัณฑ์ในคอลเลคชั่นได้ทันทีผ่านมือถือของทุกคน สมทบทุนมูลนิธิภัทรมหาราชานุสรณ์ ในพระอุปถัมภ์ฯ ในโอกาสครบรอบ 12 ปี โรงพยาบาลจุฬาภรณ์ ร่วมแบ่งปันสร้างการแพทย์ไทยก้าวไกลเพื่อยกระดับคุณภาพชีวิตของคนไทยไปด้วยกัน ซึ่งครั้งนี้ได้ทัพนักแสดง นำโดย โบว์-เมลดา กองทัพ-พีค ภณ-ณวัสน์ กระทิง-ขุนณรงค์ มิ้นต์- ชาลิดา บัว-นลินทิพย์ ตี๋-ธนพล พิ้งกี้-สาวิกา บูม-สุภาพร โบ๊ท-ธารา เก้า-นพเก้า ไบร์ท-รพีพงศ์ เดี่ยว-สุริยนต์ หมอก้อง-สรวิชญ์ ได๋-ไดอานา โบวี่-อัฐมา ริว-วชิรวิชญ์ น้ำฟ้า-ธัญญภัสร์ บิ๊ก-ทองภูมิ ไอซ์-ภาณุวัฒน์ จิ๊บ-ปกฉัตร ปีเตอร์ แพน มาร่วมแสดงและเดินแฟชั่นโชว์ในรูปแบบ Virtual Runway พร้อมเชิญชวนประชาสัมพันธ์ในโครงการครั้งนี้ ทั้งนี้ แฟชั่นโชว์การกุศล สิริศิลปิน ศิลป์เพื่อชีวิต: SIRISINLAPIN Art for Life จะถ่ายทอดออกอากาศทางสถานีวิทยุโทรทัศน์ไทยทีวีสีช่อง 3 ในวันจันทร์ที่ 25 ตุลาคม 2564 เวลา 23.00 น. และในวันศุกร์ที่ 29 ตุลาคม 2564 ซึ่งตรงกับวันครบรอบ 12 ปี โรงพยาบาลจุฬาภรณ์ เวลา 19.00 น. รับชมสตรีมมิ่งบนแพลตฟอร์มออนไลน์ผ่าน 3 ช่องทาง ได้แก่ Youtube CHULABHORN Channel, IGTV สิริศิลปิน (@sirisinlapin) และเฟซบุ๊กของมูลนิธิภัทรมหาราชานุสรณ์ และโรงพยาบาลจุฬาภรณ์ ราชวิทยาลัยจุฬาภรณ์ ซึ่งนอกจากจะได้รับชมผลงานภาพฝีพระหัตถ์ในรูปแบบดิจิทัลอาร์ตบนแพลตฟอร์มต่างๆ แล้วยังเป็นช่องทางการแบ่งปันสร้างสรรค์สุขภาพดีเพื่อสังคมไทย ผ่านการสมทบทุนกับมูลนิธิภัทรมหาราชานุสรณ์ฯ ร่วมบริจาครับผลิตภัณฑ์การกุศลในรูปแบบต่างๆ บนแพลตฟอร์มออนไลน์ของโครงการ สิริศิลปิน ศิลป์เพื่อชีวิต อาทิ เว็บไซต์ www.sirisinlapinartforlife.com อินสตาแกรมสิริศิลปิน @sirisinlapin และ LINE shop มูลนิธิภัทรมหาราชานุสรณ์ฯ (@bhadrafoundation) เพื่อให้ทุกคนสามารถมีส่วนร่วมสร้างสรรค์สุขภาพดีเพื่อสังคมไทย -(016)",https://www.naewna.com/lady/609602,2021_10_18
อดีตบิ๊กข่าวกรอง ฉุนขาด! anti fascist action Thailand เหิมโค่นล้มการปกครอง,เมื่อวันที่ 19 ตุลาคม 2564 นายนันทิวัฒน์ สามารถ อดีตรองผู้อำนวยการสำนักข่าวกรองแห่งชาติ โพสต์ข้อความผ่านเฟซบุ๊ก ระบุเนื้อหาว่า ดีอีทำอะไรอยู่ กระทรวงดีอีโพสต์ของกลุ่มคนที่เรียกตัวเองว่า anti fascist action thailand ประกาศโค่นล้มทั้งระบอบการปกครองและยุยงให้ปลดปล่อยล้านนา อิสาน ปัตตานี ดังข้อความที่เผยแพร่ ต้องถามดีอี พฤติการณ์ การกระทำอย่างนี้ ผิดกฎหมาย ขัดรัฐธรรมนูญขัดเจนพอหรือยัง กระทรวงดีอีและตำรวจ ทำอะไรแล้วบ้างในการยับยั้ง ป้องกันมิให้เกิดขึ้นอีก ผิดหวังกับการทำงานของดีอี ท่านตื่นกันหรือยัง อำนาจที่ท่านมีต้องกล้าใช้ และต้องรับผิดชอบประเทศชาติ - 004,https://www.naewna.com/politic/609605,2021_10_18
'วิษณุ'ชี้คลิป'ทักษิณ'ไม่ใช่ครอบงำ บอกไม่น่าถึงขั้นหลักฐานยุบพรรค,เมื่อเวลา 11.40 น.วันที่ 18 ตุลาคม 2564 ที่ทำเนียบรัฐบาล นายวิษณุ เครืองาม รองนายกรัฐมนตรี ให้สัมภาษณ์ถึงกรณีที่ นายสิระ เจนจาคะ ส.ส.กทม.พรรคพลังประชารัฐ (พปชร.) และนายเรืองไกร ลีกิจวัฒนะ สมาชิกพรรคพลังประชารัฐ เตรียมยื่นคณะกรรมการการเลือกตั้ง (กกต.) พิจารณายุบพรรคเพื่อไทย จากกรณีปรากฏคลิปงานเลี้ยง ส.ส.พรรคเพื่อไทย ที่มี นายทักษิณชินวัตร อดีตนายกรัฐมนตรี วิดีโอคอลเข้ามาพูดคุย โดยมีแกนนำพรรคถามถึงบุคคลที่จะมาเป็นหัวหน้าพรรคนั้น ว่า ไม่รู้ ตนยังไม่ทราบเรื่อง เมื่อถามว่า นิยามคำว่าครอบงำพรรคเป็นอย่างไร นายวิษณุ กล่าวว่า เคยมีการวินิจฉัยไว้แล้วว่าการครอบงำ คือ การใช้อิทธิพลโดยที่ตัวเองไม่มีส่วนได้เสีย ไม่ได้เป็นสมาชิก และไม่ได้เป็นกรรมการบริหารพรรค แล้วไปชี้นำให้ผู้อื่นปฏิบัติตาม ส่วนเรื่องนี้จะเข้าข่ายครอบงำหรือไม่นั้น ตนไม่ทราบ เมื่อถามว่า การพูดคุยผ่านระบบออนไลน์เช่นนี้ ไม่เข้าข่ายครอบงำใช่หรือไม่ นายวิษณุ กล่าวว่า ใช่ นี่เป็นการพูดคุยธรรมดา โยนหินถามทาง หยั่งเสียง พร้อมกันนี้นายวิษณุ ได้ย้อนถามกลับว่า คำว่าครอบงำ หมายถึงใคร สื่อระบุว่า เขาจะร้องว่านายทักษิณครอบงำพรรคเพื่อไทย นายวิษณุ จึงกล่าวว่า คุณทักษิณเขาปฏิเสธมาแล้วไม่ใช่หรือ ว่า คุณหญิงพูดไม่เป็น หาเสียงไม่เก่ง แล้วครอบอะไร ไม่ครอบ เมื่อถามว่า หากใช้คลิปดังกล่าวเป็นหลักฐานในการร้องยุบพรรคได้หรือไม่ รองนายกฯ กล่าวว่า ตนเข้าใจว่าเป็นการสนทนา ปราศรัย พูดจากันธรรมดา ในที่สาธารณะ ใครๆ ก็ทำได้ ไม่น่าจะถึงขั้นนำมาเป็นหลักฐานในการจะยุบพรรค เพราะไม่เช่นนั้นจะพูดอะไรกันก็ไม่ได้ บางอย่างเป็นการออกความเห็น ถามมาตอบไป แต่ถ้าเมื่อไหร่ไปเริ่มดำเนินการกันในพรรค จึงจะเข้าข่าย แต่ที่ที่เขาคุยกันอยู่นั้นไม่ใช่พรรค เป็นที่สาธารณะ - 006,https://www.naewna.com/politic/609608,2021_10_18
เที่ยวแม่ฮ่องสอน! สัมผัสหมอกหนาวครั้งแรกของปี ที่จุดชมวิวกิ่วลม,เมื่อวันที่ 18 ตุลาคม 2564 นักท่องเที่ยวชาวไทยจำนวนหนึ่ง ได้พากันเดินทางเข้ามาท่องเที่ยวที่ อ.ปาย และ อ.ปางมะผ้า โดยเฉพาะที่จุดชมวิวดอยกิ่วลม ซึ่งเป็นดอยสูงสุดในพื้นที่และเป็นจุดกั้นแนวเขตระหว่าง อ.ปาย กับ อ.ปางมะผ้า โดยพบว่าที่ดอยกิ่วลมมีนักท่องเที่ยวจำนวนมาก พากันเดินทางขึ้นไปสัมผัสกับหมอกหนาว ซึ่งถือเป็นหมอกหนาวแรกของปี ในห้วงเข้าสู่ฤดูหนาว บรรยากาศบนดอยกิ่วลมเป็นที่ชื่นชอบของนักท่องเที่ยวมากที่สุด เนื่องจากจะมีอากาศหนาวเย็น อุณหภูมิประมาณ 12 องศาเซลเซียส กับมีหมอกหนาทึบ พ.ต.อ.ธนพล บินทปัญญา ผกก.สภ.ปาย เปิดเผยว่า ในห้วงนี้เริ่มเข้าสู่ฤดูหนาว จึงขอเตือนให้ประชาชนและนักท่องเที่ยว ให้ขับขี่รถด้วยความระมัดระวัง และหากมีหมอกลงจัดให้เปิดไฟตัดหมอก และควรที่จะขับรถตามกฎจราจรอย่างเคร่งครัด เพื่อป้องกันการเกิดอุบัติเหตุทางถนน เนื่องจากสภาพถนนที่ทอดยาวคดเคี้ยวขึ้นไปบนเทือกเขาสูง ต้องใช้ความระมัดระวังเป็นพิเศษ มาตรการ ท่องเที่ยวแม่ฮ่องสอน แนวทางปฏิบัติตน เมื่อเดินทางเข้ามายังจังหวัดแม่ฮ่องสอน ต้องสแกน QR Code สวัสดีแม่ฮ่องสอน บันทึกภาพ สำเนาบัตรประจำตัวประชาชน ณ จุดตรวจสำหรับผู้ที่ประกอบอาชีพบริการขนส่งสาธารณะ เช่น พนักงานขับรถยนต์ พนักงานขับรถโดยสารพนักงานขนส่งพัสดุ พนักงานขนส่งสินค้า ต้องรับการตรวจคัดกรองด้วยชุด ATK ทุก 7 วัน ในส่วนของผู้ที่เดินทางมาจากพื้นควบคุมสูงสุดและเข้มงวด ต้องเตรียมเอกสารดังนี้ เอกสารใบรับรองการฉีดวัคซีน หรือผลตรวจโควิด-19 ATK หรือ RT-PCR ไม่เกิน 72 ชั่วโมง หากมีไข้ขึ้นสูง 37.50C ให้รีบพบแพทย์ทันทีเพื่อเข้ารับการตรวจโควิด-19 ทันที แผนการป้องกันควบคุมโรคจากผู้เดินทางเข้าจังหวัดแม่ฮ่องสอน ของผู้ที่เดินทางมาจากพื้นที่ควบคุมสูงสุดและเข้มข้น หรือ มาจากจังหวัดอื่นๆ 1. สแกน QR Code สวัสดีแม่ฮ่องสอน /บัตร ทุกราย ประจำตัวฯ ณ จุดคัดกรอง 2. คัดกรองวัดไข้ อาการประวัติความเสี่ยงทุกราย 3. ตรวจสอบประวัติวัคซีนป้องกันโควิด 19 ทุกราย หรือ ผลการตรวจโควิด 19 จากสถานพยาบาลที่ได้รับการรับรอง ผลตรวจ ATK /PCR ไม่เกิน 72 ช.ม. 4. ตรวจ ATK ณ จุดที่กำหนด เฉพาะผู้มีอาการ หรือ ไข้ > 37.5 C เฉพาะผู้มีอาการ หรือไม่มีประวัติ หรือ หลักฐาน ไข้วัดอุณหภูมิสูงเกิน 37.5 C ตามข้อ 3 5. ตรวจ RT-PCR และนำเข้าสถานกักกัน/ เฉพาะในราย ATK +ve และผู้สัมผัสเสี่ยงสูงที่เดินทางมาในรถคันดังกล่าว และศูนย์พักคอย ระหว่างรอผล เช่นเดียวกัน กรณีรถส่วนบุคคล และ ส่วนเครื่องบิน /รถโดยสาร ที่นั่งติดกันตามเกณฑ์ฯ 6. นำเข้าสู่ระบบการรักษา เฉพาะในรายที่ผล PCR พบเชื้อ ทุกรายกรณี ส่วนกรณีผู้ที่เดินทางเข้ามายังจังหวัดแม่ฮ่องสอน ไม่ยินยอมเข้ารับการตรวจคัดกรอง ATK เจ้าหน้าที่ประจำจุดตรวจคัดกรองจะแจ้งให้เดินทางออกนอกพื้นที่จังหวัด หรือ หากจะยืนยันว่าจะเดิน ทางเข้าพื้นที่จังหวัดให้ได้ ก็จะต้องเข้ารับการกักกันตัวในสถานที่กักกันของรัฐที่กำหนด เป็นเวลา 14 วัน. 012,https://www.naewna.com/likesara/609604,2021_10_18
‘อัษฏางค์’ ชี้เปรี้ยง!สอนลูกด้วยการตั้งคำถามย้อนคำถาม กับคำถามที่ไม่ใช่คำถาม,เมื่อวันที่ 18ตุลาคม 2564 นายอัษฎางค์ ยมนาค นักวิชาการอิสระ โพสต์ข้อความผ่านเฟซบุ๊ก ระบุว่า สอนลูกด้วยการตั้งคำถาม! กับคำถามที่ไม่ใช่คำถาม! ช่วงนี้มีคุณพ่อคุณแม่ครูอาจารย์ส่งแมสเสจถามไถ่ปัญหาที่ลูกๆ รับแต่ข่าวเท็จ เสพแต่ข่าวปลอม จนถึงขั้นบอกว่าพ่อแม่โดนหลอกมาทั้งชีวิต ขนาดพระราชกรณียกิจและพระราชจริยวัตรของในหลวงรัชกาลที่ 9 ที่พ่อแม่รับรู้มาด้วยหูด้วยตาด้วยสัมผัสของตัวเอง ก็ถูกหลอก คำถามของคุณพ่อคุณแม่ครูอาจารย์คือ จะตอบคำถามที่ลูกหลานได้รับมาแบบผิดๆ มากมายเหล่านั้นยังไง ............................................................................ ผมสอนลูกด้วยการตั้งคำถามย้อนคำถามของลูกอยู่เสมอ ตั้งคำถามย้อนคำถามคือยังไง? เด็กๆ ลูกๆ หลานๆ เป็นวัยอยากรู้อยากเห็น รวมทั้งอยากโชว์ อยากอวด คือเขาทั้งอยากรับข้อมูลใหม่ๆ ในขณะเดียวกันก็อยากโชว์ว่าตนเองก็มีความคิด มีความรอบรู้ด้วยเช่นกัน เพราะฉะนั้น เวลาลูกมีคำถาม ก่อนผมจะตอบคำถามลูก ผมจะถามกลับไปก่อนเสมอ เช่น ถ้าลูกถามว่า... ทำไมเมืองไทยต้องมีพระมหากษัตริย์ ผมจะถามกลับไปก่อนจะตอบคำถามนั้นว่า.... แล้วลูกคิดว่าอย่างไร? ทำไมผมไม่ตอบคำถามลูกก่อน ที่จะตั้งคำถาม! เพราะคำถามบางคำถาม เป็นคำถามที่อยากรู้คำตอบ ในขณะที่บางคำถาม เป็นคำถามที่อยากบอก!!! เช่นคำถามว่า ทำไมเมืองไทยต้องมีพระมหากษัตริย์ เป็นคำถามที่เขามีคำตอบอยู่แล้ว และคำตอบนั้น เขาไม่ได้คิดเอง แต่มีคนบอกต่อๆ กันมา เราจึงควรถาม ให้เขาตอบ อย่างที่เขาได้ยินมาจากคนอื่น และตอนนี้มันกลายเป็นคำตอบของเขาไปเรียบร้อย เข้าใจใช่มั้ยครับ เขาคิดว่า เขาคิดคำตอบนั้นได้เอง ทั้งๆ ที่เขาฟังคนอื่นมา ที่เขาถามว่า ทำไมเมืองไทยต้องมีพระมหากษัตริย์ ความจริงมันไม่ใช่คำถาม แต่เป็นสิ่งที่เขาอยากบอกว่า เมืองไทยไม่จำเป็นต้องมีพระมหากษัตริย์ ............................................................................ เข้าใจความซับซ้อนซ่อนเงื่อนของคำถามและจิตใจที่ถูกปลุกปั่นของลูกหลานมั้ยครับ เพราะฉะนั้น ถ้าเขาถาม แล้วเราตอบความจริงทั้งหมดที่มีอยู่เป็นร้อยหน้ากระดาษ เขาก็ไม่ฟัง และไม่เชื่อ เพราะคำว่า ทำไมเมืองไทยต้องมีพระมหากษัตริย์ ไม่ใช่คำถาม แต่เป็นคำตอบในใจที่สลับด้าน แต่เมื่อเราถามกลับไป เขาจะพูดทุกอย่างที่เขาเชื่อออกมา อย่าลืมที่ผมบอกไว้ตอนต้นว่า เด็ก เป็นวัยอยากรู้อยากเห็น รวมทั้งอยากโชว์ อยากอวด เราฟังที่เขาอยากโชว์ อยากอวด เราถึงจะรู้ว่า ควรจะรับมือกับคำถามที่แท้จริง ยังไง! ............................................................................ ถ้าคุณเป็นพนักงานขาย คุณอาจเข้าใจสิ่งที่ผมพยายามจะบอกง่ายขึ้น เพราะเวลาคุณเปิดการขาย ลูกค้าจะปฏิเสธการขายของคุณ ด้วยเรื่องปฏิเสธลวงๆ หน้าที่ของนักขายมือทอง คือปิดการขายให้ได้ ด้วยการควานหา ข้อปฏิเสธที่แท้จริงที่อยู่ในใจลูกค้า คุณจะคุยกับเด็กยุคดิจิตอล คุณก็ต้องทำตัวให้เป็นยิ่งกว่าพ่อแม่ ที่มีแต่ใจเมตตาต่อลูก และเห็นลูกหลานเป็นแค่เด็กน้อยอยู่ตลอดเวลา ทั้งที่เขาไม่ได้เป็นเด็กน้อยอย่างที่เราเข้าใจมานานแล้ว เพราะฉะนั้นพ่อแม่ต้องหัดสวมวิญญาณนักขาย นักข่าว หรือนักสืบสวน และมองลูกหลานเป็นลูกค้า เป็นสายข่าว หรือเป็นคนที่คุณจะต้องควักเอาข้อมูลลับออกมา ด้วยการเข้าไปควานหาความจริงที่ซ่อนอยู่ภายในจิตใจ หรือภายในคำถามของลูก เขาตั้งคำถามมา เราตั้งคำถามกลับ เมื่อได้คำตอบของลูกแล้ว ค่อยตามไปต่อยอด ปะติปะต่อเรื่องราวให้สมบูรณ์ พ่อแม่ทุกคนมักมองลูกว่าเป็นเด็กน้อยไร้เดียงสาอยู่ตลอดเวลา ............................................................................ สมัยที่ลูกผมยังเล็กๆ อาจารย์ฝรั่งที่โรงเรียนพูดกับผมว่า ลูกของยูนะ เขาเป็น Baby เวลาอยู่กับบ้าน หรือเวลาอยู่กับยู แต่เวลาเขาอยู่กับเพื่อน อยู่กับโรงเรียน เขาเป็น Man คำอธิบายของอาจารย์โรงเรียนลูกท่านนี้ เปิดตา เปิดสมองให้ผมอย่างมาก แล้วมันเป็นแบบนั้นจริงๆ เวลาผมถามคำถามลูก คำตอบที่ได้มักทำผมเซอร์ไพรส์เสมอ เพราะเรามองเขาว่าเป็นเด็กน้อยตลอดเวลา ทั้งที่เขาโตมานานแล้ว เขาเรียนหนังสือมามากพอสมควรทีเดียว พอเห็นลูกแบบนั้น ก็ทำให้ย้อนคิดไปถึงตอนตัวเองเป็นวัยรุ่น พ่อแม่ผมก็เซอร์ไพรส์อยู่บ่อยๆ เวลาที่เขายอมปล่อยให้ผมทำอะไรเอง หรือคิดตัดสินใจอะไรด้วยตัวเอง นั้นเป็นเพราะ พ่อแม่ ลุงป้าน้าอา ครูอาจารย์ เห็นลูกหลาน ลูกศิษย์ เป็นเด็กน้อยอยู่ตลอดเวลา ............................................................................ การตั้งคำถาม เหมือนการบุกโจมตี ทำให้เขาต้องหาคำตอบ ซึ่งมันได้ผลดีมากกว่าการเอาแต่ป้อนข้อมูล ลองจินตนาการดู เวลาอาจารย์สอนนักเรียนอยู่หน้าห้องเรียนเป็นชั่วโมงๆ เด็กนักเรียนจะมีสภาพเป็นยังไง ง่วงนอน เบื่อหน่าย นับเวลาที่จะเลิกเรียน ใช่หรือไม่ แต่ถ้าอาจารย์มีกิจการให้ทำ ตั้งคำถามกับนักเรียน มันจะไปกระตุ้นให้เขาหาคำตอบ มันเหมือนการบุกโจมตี และเหมือนว่ากำลังถูกโจมตี มันต้องออกมารับมือ ถ้าลูกหลานมาถามว่า... ในหลวงมีพระราชกรณียกิจอะไรที่เป็นประโยชน์ต่อชาติบ้าง? นั้นก็ไม่ใช่คำถาม แต่เป็นสิ่งที่ต้องการจะบอกว่า ในหลวงไม่เคยทำอะไรเพื่อชาติ เพราะฉะนั้นถึงพ่อแม่พยายามจะตอบอะไรไป เขาก็ไม่ฟัง เราจึงต้องใช้ไม้เดียวกับเขา ใช้เกลือจิ้มเกลือ ถามกลับไปก่อนจะตอบคำถามลูกว่า... แล้ว..ธนาธร ปิยะบุตร ช่อ แพนกวิน รุ้ง ไมค์ ทำประโยชน์อะไรให้ชาติบ้าง? สมองเขาจะหาคำตอบทันทีว่า บุคคลเหล่านั้นทำอะไรเพื่อชาติบ้างหรือยัง ซึ่งรับรองว่า เขาหาคำตอบไม่เจอแม้แต่ข้อเดียว ที่นี่ก็ค่อยถึงตอนที่เราจะให้ข้อมูลที่ถูกต้องได้ต่อไป ............................................................................ ***วิธีการเรียนการสอนของคนไทย ทั้งที่โรงเรียนและบ้าน เหมือนกันอยู่อย่างหนึ่งคือ การป้อน ป้อนข้อมูลให้เด็ก ***เหมือนที่เราคอยป้อยอาหารให้เด็กอยู่ตลอดเวลา ทำให้เขาไม่รู้จักคิด เมื่อมีคนอื่นมาป้อนข้อมูลผิดๆ เขาถึงรับโดยไม่รู้จักคิด ***แต่ฝรั่งสอนเด็ก ด้วยการตั้งคำถาม แล้วปล่อยให้กลับไปคิด ไปค้น ไปหาคำตอบ ***เพราะฉะนั้นเมื่อเด็กไปเจอข้อมูลข่าวสารใดๆ ในอนาคต เขาจะเอาไปคิด ไปค้น ไปหาคำตอบ ก่อนที่จะเชื่อ หรือก่อนที่รับข้อมูลในไว้ในใจ ............................................................................ เมืองไทยตัองปฏิรูปการศึกษาครั้งใหญ่ ผมเรียนและอยู่ในต่างประเทศมานาน จึงอยากจะนำเสนอวิธีการสอนแบบฝรั่งให้กับคนไทยรับไว้ในอ่อมใจครับ เลิกป้อนข้าวป้อนน้ำ เลิกประคบประหงม แต่สอนให้หากินด้วยตัวเอง สอนให้รู้จักคิดได้ด้วยตัวเอง เด็กไทยจะได้เลิกลอกการบ้านเพื่อน และลอกความคิด คำพูด ของคนที่ไม่หวังดีต่อตัวเขาเอง ต่อครอบครัวของเขา และต่อบ้านเมืองของเขา สะที นะครับคุณพ่อคุณแม่ครูอาจารย์ ............................................................................ อัษฎางค์ ยมนาค ............................................................................ ผมคงไม่ได้เก่ง ไม่ได้รู้ดีไปกว่าพ่อแม่ท่านอื่นๆ แต่ถือว่าเรามาแลกเปลี่ยนวิธีการสอนลูกกัน ใครชอบแบบไหนก็ลองนำไปปรับใช้ดูครับ - 004,https://www.naewna.com/politic/609613,2021_10_18
เช็คพิกัด15จว.! ลุ้นศบค.ชุดเล็กถกเคาะพื้นที่สีฟ้า นำร่องเปิดท่องเที่ยว,"เช็คพิกัด15จว.! ลุ้นศบค.ชุดเล็กถกเคาะพื้นที่สีฟ้า นำร่องเปิดท่องเที่ยว 18 ตุลาคม 2564 ในการแถลงข่าวสถานการณ์โควิด-19 ของ ศบค. พญ.สุมนี วัชรสินธุ์ ผู้อำนวยการสำนักสื่อสารความเสี่ยงและพัฒนาพฤติกรรมสุขภาพ กรมควบคุมโรค เปิดเผยว่า ในช่วงบ่ายวันนี้ ศบค.ชุดเล็ก จะประชุมหารือเรื่องแนวทางการเปิดประเทศนำร่องใน 15 จังหวัด ได้แก่ กรุงเทพฯ , สมุทรปราการ (สนามบินสุวรรณภูมิ) , กระบี่ , พังงา , ระนอง (เกาะพยาม) , ประจวบคีรีขันธ์ (ต.หนองแก อ.หัวหิน) , เพชรบุรี (เทศบาลเมืองชะอำ) , ชลบุรี (เมืองพัทยา อ.บางละมุง ต.นาจอมเทียน ต.บางเสร่ เกาะสีชัง อ.ศรีราชา) , ระยอง (เกาะเสม็ด) , ตราด (เกาะช้าง) , เชียงใหม่ (อ.เมือง อ.แม่ริม อ.แม่แตง อ.ดอยเต่า) , เลย (อ.เชียงคาน) , บุรีรัมย์ (อ.เมือง) , หนองคาย (อ.เมือง อ.ศรีเชียงใหม่ อ.สังคม อ.ท่าบ่อ) , อุดรธานี (อ.เมือง อ.นายูง อ.หนองหาน อ.ประจักษ์ศิลปาคม อ.กุมภวาปี อ.บ้านดุง ) ซึ่งเป็นการเปิดประเทศระยะแรก ช่วงวันที่ 1-30 พฤศจิกายน 2564 ทั้งนี้ ในเกณฑ์การพิจารณาเปิดประเทศ จะดูความพร้อมจาก 3 ด้านคือ 1.สถานการณ์การระบาดต้องอยู่ในภาวะทรงตัว 2.ขีดความสามารถด้านสาธารณะสุขทั้งการป้องกัน ควบคุมและรักษา และ 3.พื้นที่นั้นต้องมีประชากรฉีดวัคซีนได้ไม่น้อยกว่า 70% -005",https://www.naewna.com/likesara/609612,2021_10_18
GISTDA เปิดภาพถ่ายดาวเทียม อิทธิพลจากพายุคมปาซุทำให้ชัยภูมิ-โคราช น้ำท่วมขังเพิ่มขึ้น,GISTDA ใช้ข้อมูลจากดาวเทียม Sentinel-1 ติดตามสถานการณ์น้ำท่วมขังในเขตภาคตะวันออกเฉียงเหนืออย่างต่อเนื่อง โดยเปรียบเทียบภาพ 2 ช่วงเวลา เมื่อวันที่ 16 ตุลาคม 2564 และวันที่ 17 ตุลาคม 2564 พบพื้นที่น้ำท่วมขังเพิ่มขึ้นในบริเวณบางส่วนของจังหวัดชัยภูมิ และนครราชสีมา อันเนื่องมาจากอิทธิพลของพายุคมปาซุ ที่ทำให้ฝนตกหนักอย่างต่อเนื่องจนเกิดน้ำท่วม ซึ่งส่วนใหญ่เป็นพื้นที่ริมฝั่งแม่น้ำสายหลัก ข้อมูลภาพจากดาวเทียมเหล่านี้ GISTDA จะส่งต่อให้กับหน่วยงานหลักที่รับผิดชอบและที่เกี่ยวข้อง เพื่อนำไปใช้สนับสนุนการบริหารจัดการตามภารกิจ ทั้งด้านการวางแผน การติดตาม การประเมินสถานการณ์ และการฟื้นฟูความเสียหายต่อไป ทั้งนี้ GISTDA ได้วางแผนและปรับแผนรับสัญญาณดาวเทียม เพื่อวิเคราะห์และติดตามสถานการณ์ในพื้นที่ที่คาดว่าจะได้รับผลกระทบจากน้ำท่วมอย่างต่อเนื่อง และสามารถตรวจสอบพื้นที่อื่น ๆ เพิ่มเติมได้ที่ http://flood.gistda.or.th -(016),https://www.naewna.com/likesara/609611,2021_10_18
น้ำล้นอ่างฯห้วยกระพร้อย-วังโหราทะลักท่วม 2 ตำบลในบ่อพลอยหนักสุดในรอบ 10 ปี,"น้ำในอ่างเก็บน้ำห้วยกระพร้อย อำเภอหนองปรือ กาญจนบุรี และอ่างเก็บน้ำวังโหรา อำเภอด่านช้าง สุพรรณบุรี ล้นไหลทะลักเข้าท่วมพื้นที่ตำบลหลุมรัง ตำบลช่อด่าน อำเภอบ่อพลอย กาญจนบุรี หนักสุดในรอบ 20 ปีระดับน้ำอยู่กว่า 1-2 เมตร มูลนิธิต้องระดมกำลังอพยพ ปชช.ออกจากบ้านเรือนไปอยู่ที่ปลอดภัย วันที่ 18 ต.ค.64 ผู้สื่อข่าวรายงานว่า ฝนได้ตกลงมาในพื้นที่จังหวัดกาญจนบุรีอย่างหนัก โดยเริ่มตกตั้งแต่ช่วงเวลาประมาณ 22.00 น.ของคืนวันที่ 16 ต.ค.64 ที่ผ่านมา เป็นเหตุทำให้นำป่าไหลหลากเข้าท่วมบ้านเรือนประชาชนและพื้นที่เกษตรกรได้รับความเสียหายเป็นวงกว้าง ถนนถูกน้ำท่วมเกือบตลอดทั้งสาย ระดับอยู่ที่ 1-2 เมตร โดยเฉพาะในพื้นที่ อ.หนองปรือ อ.บ่อพลอย อ.เลาขวัญ และ อ.ห้วยกระเจา โดยทั้ง 4 อำเภอถือว่าเป็นอำเภอที่แห้งแล้งที่สุดของจังหวัดกาญจนบุรี จนถูกขนานนามว่าเป็นอีสานภาคตะวันตก สำหรับพื้นที่ อ.บ่อพลอย ที่ได้รับผลกระทบมากที่สุดคือท้องที่ ต.หลุมรัง มีทั้งหมดจำนวน 18 หมู่บ้าน มีเนื้อที่ประมาณ 119.81 ตารางกิโลเมตร หรือประมาณ 74,885 ไร่ มีพื้นที่การเกษตร 39,018 ไร่ สาย บ่อพลอย-หนองปรือ เลขทางหลวง 3086 ส่วนสาเหตุการเกิดน้ำท่วมในครั้งนี้ นอกจากจะมีปริมาณน้ำฝนที่ตกติดต่อกันมาหลายวันแล้วยังได้รับผลกระจากน้ำที่ล้นสปิลเวย์ลงมาจากอ่างเก็บน้ำวังโหรา อ.ด่านช้าง จ.สุพรรณบุรี ที่ล้นมาจากอ่างเก็บน้ำห้วยกระพร้อย อ.หนองปรือ และเอ่อล้นมาจากห้วยลำตะเพินอีกด้วย โดยระดับน้ำขณะนี้อยู่ที่ประมาณ 1-2 เมตร และในวันนี้หน่วยกู้ภัยทางน้ำมูลนิธิพิทักษ์กาญจน์ โดย ทีมชลกาญจน์ พร้อมกำลังได้นำเรือยาง เรือท้องแบน ลงพื้นที่เพื่อให้ความช่วยเหลือในการอพยพประชาชนที่ได้รับผลกระทบจากภัยน้ำท่วมบ้านเรือนออกมาอยู่ในที่ปลอดภัย โดยได้จัดเตรียมเรือท้องแบน เข้าไปให้ความช่วยเหลือประชาชนในท้องที่ ต.หลุมรัง อ.บ่อพลอย ขณะที่เจ้าหน้าที่มูลนิธิกู้ภัยบ่อพลอย เข้าให้ความช่วยเหลือในการอพยพเด็กและคนชรา ท้องที่หมู่ 2 บ้านช่องดาน ต.ช่องด่าน อ.บ่อพลอย ที่ถูกน้ำท่วมสูงประมาณ 2 เมตร ขณะนี้อยู่ระหว่างเข้าไปดำเนินการอพยพ แต่จากระดับน้ำพบว่ามีแนวโน้มสูงขึ้นอย่างต่อเนื่อง สำหรับอุทกภัยน้ำท่วมในครั้งนี้ถือว่ารุนแรงที่สุดในรอบ 20 ปี",https://www.naewna.com/local/609614,2021_10_18
ดราม่าเพลงละครดัง! แต่งไว้ตอนม.2 อ้าง'ปริมAF10'ดอดจดลิขสิทธิ์,เจ้าของเพลงโวย!! แต่งไว้ตั้งแต่ตอน ม.2 อ้าง ถูก 'ปริม AF 10' ไปปรับใหม่ทำเพลงประกอบละครดังช่อง 3แถมแอบดอดไปจดลิขสิทธิ์ 18 ตุลาคม 2564 เวลา 11.30 น. นางสาวสุกานดา ภิรมย์ (น้องป่าน) ได้หอบหลักฐานเอกสารการเป็นเจ้าของเพลงที่ตนเองแต่งขึ้นเข้าแจ้งความต่อ พ.ต.ท.รณเดช บุตรศรี พนักงานสอบสวน สภ.กระทุ่มแบน เนื่องจาก ตนเองได้แต่งเพลง ขอแค่ได้รักเธอ ตั้งแต่ตอนเรียนชั้น ม.2 โรงเรียนวัดไร่ขิง เพราะตอนนั้นแอบหลงรักรุ่นพี่ที่โรงเรียน และเอาเพลงนี้ไปร้องตามงานวัด แต่เก็บเพลงนี้ไว้เพื่อรอโอกาสจังหวะเหมาะสมที่จะทำอัลบั้มต่อไป ต่อมา ปี 2561 นางสาวกชนกพร สุขทั้งวงค์ (ปริม AF 10) ซึ่งเคยร้องเพลงด้วยกันตอนเด็กๆ ในวงดนตรีอดิศร 2000 อำเภอกระทุ่มแบน สมุทรสาคร ได้มาขอเพลงดังกล่าวเพื่อนำไปทำโปรเจคจบการศึกษาเสนออาจารย์ จึงอนุญาตให้เอาเพลงไปใช้ได้ แต่ต่อมาได้ทราบว่ามีการนำเพลงไปแก้เนื้อเพลงบางคำและทำดนตรีใหม่ แต่ใช้ทำนองเดิม แล้วนำเพลงนี้ไปประกอบละครเรื่อง มนต์รักหนองผักกะแยง ซึ่งออกอากาศทางไทยทีวีสีช่อง 3 ที่มี ณเดชน์และ โบว์ เมลดา แสดงนำ และละครเรื่อง ดอกคูณเสียงแคน ทางช่องGMM25 บิดาของตนจึงได้ต่อว่าไป จึงได้มีการพูดคุยตกลงกันว่าจะดำเนินการเรื่องลิขสิทธิ์ให้ถูกต้องตามกฎหมาย แต่นัดกันทีไรก็ผัดผ่อนเรื่อยมา อ้างว่าไม่ว่างมาตลอด พอเริ่มผิดสังเกตุจึงไปทำการตรวจสอบที่กรมทรัพย์สินทางปัญญา จึงได้ทราบว่า มีการจดลิขสิทธิ์เพลงนี้ตั้งแต่ 11 มิ.ย.2564 แล้ว (หลังจากที่คุยกันครั้งแรกเพียง 4 วัน) จึงเสียความรู้สึกอย่างมากและเห็นว่าเรื่องนี้ไม่ถูกต้อง จึงให้โอกาสนัดมาเจรจากันในวันนี้เป็นครั้งสุดท้าย แต่ก็ไม่มา วันนี้จึงมอบหมายให้ทนายความดำเนินคดีตามกฎหมายต่อไปจนถึงที่สุด โดยไม่มีการยอมความเพื่อเป็นแบบอย่างต่อสังคม เพื่อเรียกร้องความเป็นธรรม ความถูกต้องในการเป็นเจ้าของเพลงที่ตนเองแต่งให้กลับคืนมา . 009,https://www.naewna.com/local/609617,2021_10_18
กต.พร้อมเปิดประเทศ ยก‘ภูเก็ตแซนด์บ็อกซ์’นักท่องเที่ยวเชื่อมั่น โกยรายได้แล้ว 2 พันล้าน,"กต.พร้อมเปิดประเทศ ยกภูเก็ตแซนด์บ็อกซ์นักท่องเที่ยวเชื่อมั่น โกยรายได้แล้ว 2 พันล้าน เมื่อเวลา 12.30 น.วันที่ 18 ตุลาคม 2564 ที่ศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) หรือ ศบค. ทำเนียบรัฐบาล นายณัฐภาณุ นพคุณ รองอธิบดีกรมสารนิเทศ กระทรวงการต่างประเทศ (กต.) กล่าวถึงการใช้ความสัมพันธ์ทางการทูตในการให้ความเชื่อมั่นกับต่างประเทศ ว่า เป็นสิ่งที่แสดงให้เห็นว่าไทยมีความพร้อมในการรับมือสถานการณ์โควิด19 และรองรับการเปิดประเทศ 1.สำหรับการสร้างความเชื่อมั่นกับนานาประเทศ ทางกระทรวงการต่างประเทศได้ดำเนินการอย่างเต็มที่มาโดยตลอดในการสื่อสารกับชาวต่างชาติ เพื่อแสดงให้เห็นถึงพัฒนาการเชิงบวกของไทย โดย นายดอน ปรมัตถ์วินัย รองนายกรัฐมนตรีและรมว.ต่างประเทศ ได้หยิบยกสถานการณ์โควิดและความร่วมมือวัคซีน หรือการทูตเชิงวัคซีน ในการพบปะหารือทวิภาคีกับประเทศคู่เจรจาเกือบ 20 ประเทศ ระหว่างไปเยือนสหรัฐอเมริกา เพื่อเข้าร่วมการประชุมสมัชชาสหประชาชาติสมัยสามัญ ครั้งที่ 76 เมื่อปลายเดือนก.ย.ที่ผ่านมา ซึ่งประเทศต่างๆแสดงความพร้อมให้ความร่วมมือกับไทยในการฟื้นฟูเศรษฐกิจหลังสถานการณ์โควิดต่อไป ขณะที่สถานกงสุลใหญ่และสถานทูตไทยทั่วโลกได้ดำเนินการชี้แจงถึงสถานการณ์และพัฒนาการของไทย และดำเนินกิจกรรมประชาสัมพันธ์เรื่องการเดินทางเข้าประเทศไทยกับประเทศต่างๆเป็นระยะๆ เพื่อส่งเสริมความมั่นใจเรื่องการท่องเที่ยวและความเชื่อมั่นต่อเศรษฐกิจไทยในภาพรวมอย่างต่อเนื่องมาโดยตลอด จะเห็นว่าบทบาทและหน้าที่งานในแง่สัมพันธ์ทางการทูตมีส่วนในการสร้างความมั่นใจให้ประเทศไทยในยุคโควิด 2.กต.ในฐานะหนึ่งในหน่วยงานหลักที่ทำหน้าที่กำหนดมาตรการการเดินทางเข้าประเทศได้อำนวยความสะดวกด้านนี้ให้สอดคล้องกับนโยบายรัฐบาลมาโดยตลอด ซึ่งช่วยให้ทั้งชาวไทยและต่างชาติเดินทางเข้าประเทศไทยเพิ่มมากขึ้นเป็นลำดับ เช่น การตรวจลงตราประเทศต่างๆ และอนุมัติให้ผู้เดินทางจากทุกประเทศสามารถเดินทางเข้าร่วมโครงการท่องเที่ยวนำร่องหรือแซนด์บ็อกซ์ต่างๆในประเทศไทย ข้อมูลล่าสุดจากสำนักงานตรวจคนเข้าเมือง (ตม.) รายงานว่าผู้เดินทางเข้าภูเก็ตแซนด์บ็อกซ์เกือบ 50,000 คนแล้ว แสดงให้เห็นถึงความมั่นใจในการเดินทางท่องเที่ยวในประเทศไทยที่เพิ่มมากขึ้น และสร้างรายได้ให้แก่ไทยมาแล้ว 2,000 ล้านบาท นอกจากนี้ กต.ยังต้อนรับคณะเยือนจากผู้แทนระดับสูงหลากหลายประเทศที่มา ทั้งการเยือน หารือ แลกเปลี่ยนข้อมูลเรื่องโควิด หรือการให้ความช่วยเหลือต่างๆ ทั้งหมดอยู่ภายใต้การคัดกรองและควบคุมด้านสาธารณสุขอย่างเคร่งครัดที่กต.และสธ.ให้ความร่วมมือกันอย่างดี ทั้งหมดนี่แสดงถึงความมั่นใจที่ให้ประเทศไทยเป็นอย่างดีในช่วงสถานการณ์โควิดนี้ นายณัฐภาณุ กล่าว -005",https://www.naewna.com/politic/609616,2021_10_18
'คริส หอวัง'อวดภาพแซ่บ สวมชุดซีทรูเผยอกตู้มสุดฮอต,18 ต.ค.64 แซ่บซี๊ดไม่มีใครเกินจริงๆ สำหรับนักแสดงสาว คริส หอวัง ที่ดูช่วงนี้จะออกมาโชว์ความเซ็กซี่แบบรัวๆ โดยล่าสุดเจ้าตัวได้โพสต์ภาพฮอตในชุดซีทรู แถมท่าโพสที่ยิ่งทำให้ดูเซ็กซี่หนักมาก เผยให้เห็นหน้าอกหน้าใจเบาๆพร้อมทั้งคุมโทนภาพเป็นสีดำ บอกเลยว่าเซ็กซี่และมีสไตล์ในเวลาเดียวกันเลยทีเดียว,https://www.naewna.com/entertain/609621,2021_10_18
น้องจะไปเที่ยวไหน? เจอ'หมู'เดินชิวๆ บนทางด่วน'แจ้งวัฒนะ',น้องหนีเที่ยว ? เจอ'หมู'ขึ้นมาเดินชิวๆ บนทางด่วน'แจ้งวัฒนะ' 18 ตุลาคม 2564ผู้ใช้เฟซบุ๊กMod Lali-Ta Phothisawangได้โพสต์คลิปนาทีเจอ หมู ตัวหนึ่งเดินอยู่บนทางด่วน ระบุพิกัดว่า ทางด่วนแจ้งวัฒนะ โดยเจ้าตัวก็ไม่ทราบว่าเดินมาจากไหน ท่ามกลางสภาพอากาศร้อนอ้าว และขณะเดียวกัน ก็มีเจ้าหน้าที่เข้ามาดำเนินการช่วยหมูตัวดังกล่าวแล้ว . 009,https://www.naewna.com/likesara/609620,2021_10_18
‘คลัสเตอร์ใหม่’ยังโผล่ กางต้นเหตุ‘ภาคใต้’ติดโควิดพุ่ง,"คลัสเตอร์ใหม่ยังโผล่ กางต้นเหตุภาคใต้ติดโควิดพุ่ง เมื่อเวลา 12.30 น.วันที่ 18 ตุลาคม 2564 ที่ศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) หรือ ศบค. ทำเนียบรัฐบาล พญ.สุมนี วัชรสินธุ์ ผู้อำนวยการสำนักสื่อสารความเสี่ยงและพัฒนาพฤติกรรมสุขภาพ กรมควบคุมโรค แถลงสถานการณ์การแพร่ระบาดในประเทศไทย ว่า พบผู้ติดเชื้อรายใหม่ 10,111 ราย เป็นการติดเชื้อในประเทศ 10,046 ราย มาจากระบบเฝ้าระวังและระบบบริการ 9,718 ราย มาจากการค้นหาเชิงรุก 328 ราย มาจากเรือนจำ 41 ราย เป็นผู้เดินทางมาจากต่างประเทศ 24 ราย ทำให้มียอดผู้ติดเชื้อสะสมยืนยันตั้งแต่ปี 2563 จำนวน 1,793,812 ราย หายป่วยเพิ่มขึ้น 10,612 ราย ทำให้มียอดหายป่วยสะสมตั้งแต่ปี 2563 จำนวน 1,668,250 ราย อยู่ระหว่างรักษา 107,226 ราย อาการหนัก 2,831 ราย ใส่ท่อช่วยหายใจ 644 ราย เสียชีวิตเพิ่มขึ้น 63 ราย เป็นชาย 39 ราย หญิง 24 ราย เป็นผู้เสียชีวิตที่มีอายุ 60 ปีขึ้นไป 44 ราย มีโรคเรื้อรัง 15 ราย พบผู้เสียชีวิตมากสุดอยู่ใน กทม. 9 ราย ขณะที่พื้นที่ภาคใต้มีผู้เสียชีวิตรวมกันสูงถึง 21 ราย หรือ 1 ใน 3 ของผู้เสียชีวิตรวมในวันนี้ ทำให้มียอดผู้เสียชีวิตสะสมตั้งแต่ปี 2563 จำนวน 18,336 ราย ส่วนยอดผู้ได้รับวัคซีนของประเทศไทยเมื่อวันที่ 17 ต.ค. มีการฉีดวัคซีนเพิ่มเติม 475,053 โดส รวมยอดฉีดวัคซีนสะสมตั้งแต่วันที่ 28 ก.พ.ทั้งสิ้น 65,677,794 โดส ขณะที่สถานการณ์โลก มียอดผู้ติดเชื้อสะสม 241,471,559 ราย เสียชีวิตสะสม 4,914,092 ราย พญ.สุมณี กล่าวว่า สำหรับ 10 จังหวัดที่มีผู้ติดเชื้อสูงสุดวันที่ 18 ต.ค. ได้แก่ กทม. 1,046 ราย ยะลา 756 ราย นครศรีธรรมราช 615 ราย สงขลา 579 ราย ปัตตานี 502 ราย นราธิวาส 466 ราย ระยอง 402 ราย ชลบุรี 354 ราย เชียงใหม่ 314 ราย สมุทรปราการ 247 ราย (อ่านข่าวที่เกี่ยวข้อง : เช็คที่นี่!ยอดโควิดทั่วไทย-10อันดับสูงสุด ใต้ยังหนัก-เมืองคอนขยับติดเบอร์3) ทั้งนี้ ที่ประชุม ศปก.ศบค.มีการหารือกันว่า การติดเชื้อในพื้นที่ภาคใต้น่าเป็นห่วง ตั้งแต่ 1 เม.ย. เป็นต้นมา ถึงกลางเดือน ต.ค. นอกจากการติดเชื้อจากสถานบันเทิงแล้วยังมีผู้ติดเชื้อในเรือนจำ และผู้ติดเชื้อมาจากพื้นที่อื่น รวมถึงมีผู้ติดเชื้อมาจากประเทศเพื่อนบ้าน คือ มาเลเซีย ทำให้มีการแพร่ระบาดในพื้นที่นราธิวาส ยะลา ปัตตานี โดยพล.อ.ประยุทธ์ จันทร์โอชา นายกรัฐมนตรี และรมว.กลาโหม ในฐานะผอ.ศบค.ได้มีการจัดตั้งศูนย์บูรณาการแก้ไขสถานการณ์โควิด-19 ในพื้นที่จังหวัดชายแดนภาคใต้ ครอบคลุมพื้นที่นราธิวาส ยะลา ปัตตานี สงขลา โดยให้ พล.อ.ณัฐพล นาคพาณิชย์ ที่ปรึกษานายกรัฐมนตรี ไปเป็นผู้อำนวยการศูนย์ อีกทั้งยังจะส่งผู้ทรงคุณวุฒิจากกรมควบคุมโรคเข้าไปในพื้นที่เพื่อช่วยเรื่องการสอบสวนโรคเพิ่มเติมด้วย พญ.สุมณี กล่าวว่า ขณะที่คลัสเตอร์ใหม่ๆ ที่เกิดขึ้นนั้น ที่ จ.ระยอง พบคลัสเตอร์แคมป์คนงาน ส่วนจันทบุรี พบคลัสเตอร์แคมป์คนงานและล้งผลไม้ ที่ จ.ชลบุรีพบคลัสเตอร์สหกรณ์กองทุนสวนยาง ส่วนคลัสเตอร์งานศพพบในหลายจังหวัด อาทิ ลำพูน ขอนแก่น เลย สระแก้ว กาญจนบุรี -005",https://www.naewna.com/local/609619,2021_10_18
"‘สหราชอาณาจักร’โควิดกลับมาพุ่ง ป่วยทะลุ40,000รายห้าวันติด","18 ตุลาคม 2564 สำนักข่าวต่างประเทศรายงาน สหราชอาณาจักรรายงานการตรวจพบผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) เพิ่ม 45,140 ราย ทำให้มีผู้ป่วยสะสม 8,449,165 ราย โดยยอดผู้ป่วยใหม่รายวันของสหราชอาณาจักรสูงเกิน 40,000 ราย ติดต่อกันเป็นวันที่ 5 แล้ว ขณะเดียวกันสหราชอาณาจักรตรวจพบผู้เสียชีวิตจากโรคโควิด-19 เพิ่มอีก 57 ราย ทำให้ยอดผู้ป่วยเสียชีวิตรวมอยู่ที่ 138,584 ราย โดยนับเฉพาะผู้เสียชีวิตภายใน 28 วัน หลังผลตรวจโรคเป็นบวกครั้งแรก ส่วนจำนวนผู้ป่วยที่ยังคงรักษาตัวในโรงพยาบาลรวมอยู่ที่ 7,086 ราย สำนักงานสถิติแห่งชาติสหราชอาณาจักร (ONS) คาดการณ์ว่าการเพิ่มขึ้นของจำนวนผู้ป่วยโรคโควิด-19 สะท้อนว่าประชาชนในอังกฤษ 1 ใน 60 คน ป่วยโรคโควิด-19 ในช่วงสัปดาห์ที่สิ้นสุดวันที่ 9 ต.ค. เทียบกับประชาชนในเวลส์ 1 ใน 45 คน สกอตแลนด์ 1 ใน 80 คน และไอร์แลนด์เหนือ 1 ใน 120 คน นอกจากนั้นประชาชนทั่วสหราชอาณาจักรราว 1 ล้านราย ป่วยโรคโควิด-19 ในรอบสัปดาห์ล่าสุด หลังพบผู้ติดเชื้อเพิ่มขึ้นทั่วอังกฤษและเวลส์ แต่ลดลงในสกอตแลนด์ การสำรวจล่าสุดของสำนักงานฯ เผยให้เห็นสถานการณ์การติดเชื้อที่ย่ำแย่ลงในหลายพื้นที่ของสหราชอาณาจักร แม้การฉีดวัคซีนจะช่วยลดการเข้ารักษาตัวในโรงพยาบาลและการเสียชีวิต แต่อัตราการติดเชื้อยังคงเพิ่มสูงขึ้น ดร. ไซมอน คลาร์ก รองศาสตราจารย์ด้านจุลชีววิทยาเซลล์แห่งมหาวิทยาลัยรีดดิง (University of Reading) กล่าว ทั้งนี้ ข้อมูลล่าสุดชี้ว่าผู้มีอายุ 12 ปีขึ้นไปในสหราชอาณาจักร ได้รับวัคซีนป้องกันโรคโควิด-19 โดสแรกมากกว่าร้อยละ 85 และได้รับวัคซีนครบสองโดสมากกว่าร้อยละ 78 แล้ว",https://www.naewna.com/inter/609618,2021_10_18
สิ้น'ม.ร.ว.ดิศนัดดา ดิศกุล' ปธ.กรรมการมูลนิธิแม่ฟ้าหลวงฯ,วันที่ 18 ตุลาคม 2564ม.จ.จุลเจิม ยุคล หรือท่านใหม่ โพสต์ข้อความผ่านเฟซบุ๊ก ระบุว่า18 ตุลาคม 2564 มาพร้อมกับข่าวร้ายกับการจากไปของพี่ชายที่ รักและเคารพนับถือ ม.ร.ว.ดิศนัดดา ดิศกุล ผู้ซึ่งชีวิตมีแต่งาน ไม่ว่าจะเป็นมูลนิธิแม่ฟ้าหลวง มูลนิธิปิดทองหลังพระ ฯลฯ และก่อนหน้านั้นคือ คุณชาย ดิศนัดดา เป็นราชเลขานุการในพระองค์สมเด็จพระศรีนครินทราบรมราชชนนี รู้สึกเศร้าจนไม่อยากเขียนอะไร สำหรับ ม.ร.ว.ดิศนัดดา ดิศกุล จบการศึกษาปริญญาตรีด้านบริหารธุรกิจ จาก Indiana University (Bloomington) ประเทศสหรัฐอเมริกา และได้รับพระราชทานปริญญา ปรัชญาดุษฎีบัณฑิตกิตติมศักดิ์ (การพัฒนาทรัพยากรมนุษย์และองค์การ) จากสถาบันบัณฑิตพัฒนบริหารศาสตร์ (นิด้า) ประจำปี 2558-2559 ปัจจุบันดำรงตำแหน่งประธานกรรมการมูลนิธิแม่ฟ้าหลวง ในพระบรมราชูปถัมภ์ อีกทั้งเป็นเลขาธิการมูลนิธิปิดทองหลังพระ สืบสานแนวพระราชดำริ และรองประธานกรรมการมูลนิธิมั่นพัฒนา,https://www.naewna.com/local/609627,2021_10_18
ผู้เสียหายแห่แชร์ประสบการณ์โดนหักเงินจากบัญชี ช็อกถอนออกกว่า 749 ครั้ง,"กลายเป็นปัญหาใหญ่สำหรับใครหลายๆ คนในขณะนี้ และมีผู้เสียหายจำนวนมากที่ต้องสูญเงิน เพราะแอพฯ ที่ผูกบัญชีธนาคารเครดิต และบัตรเดบิต เมื่อพบว่ายอดเงินของตขัวเองถูกหักออกจากบัตรแบบรัวๆ บางรายยอดเงินถึงขั้นเต็มวงเงินบัตรเครดิตเลยทีเดียว และที่สำคัญมีผู้เจอเหตุการณ์แบบเดียวกัน จากหลักร้อยรายจนตอนนี้เกือบหลักกว่าหมื่นรายแล้ว โดยล่าสุด ผู้เสียหายได้เข้าไปแชร์ประสบการณ์ที่โดนหักเงินในกลุ่ม แชร์ประสบการณ์โดนหักเงินจากบัญชีโดยไม่รู้ตัว โดยผู้เสียหายเข้าร่วมกลุ่มจำนวน กว่า 5.9 รายแล้ว ทั้งนี้ ผู้เสียหายหลายต่างเข้ามาแจ้งเตือนให้สังเกตบัญชีตนเองว่ามียอดผิดปกติที่ไม่ได้ใช้หรือไม่ถึงจะเป็นยอดน้อยๆ ก็ตาม หากมีให้รีบติดต่อธนาคารโดยด่วน โดยผู้เสียหายโพสต์ระบุว่า ยอดความเสียหาย 25,419.56 บาท จำนวนการถอนออกไป 749 ครั้ง และผู้เสียหายอีกรายโพสต์ว่า อ่านโพสจ่าเมื่อเช้า ตกเย็นเจอเลย มีใครโดนแบบผมบ้าง มารู้ตัวตอนเติมน้ำมันแล้วบัตรรูดไม่ผ่านครับ โทรหา Apple ก็บอกไม่ได้ใช้ผ่าน Apple ID ของเราเองด้วย เป็น id อื่นที่ยังไม่ยืนยันตัวตน ใครโดนคล้ายๆผม มาแชร์กันหน่อยครับ ปล. ทำไมรู้สึกผมโดนยอดเยอะอยู่คนเดียว ตอนนี้ยอดผม 74,500 บาท แบ่งเป็น 14,900 บาท รูดไป 5 ครั้งครับ มีใครโดนคล้ายๆ เคสผมมั้ยครับ นอกจากนี้ ยังมีผู้เสียหายอีกรายโพสต์อีกว่า ผมมาแชร์ประสบการณ์ถูกแฮคเงินจากบัญชีธนาคารนะครับ ภายใน 1 นาทีผมโดนไป 20,000 ครับ จริงๆแล้วถ้าผมไม่ตั้งวงเงินไว้ที่ 20,000 น่าจะโดนอีกเยอะครับ เพราะตัวคนขโมยทำรายการเกือบๆ 20 รายการภายในนาทีเดียว ปัจจุบันได้คืนบางยอดแล้วครับ ใครอยากได้ข้อมูลการป้องกันเบื้องต้นสามารถสอบถามได้เลยนะครับ ปล.บัตร ATM นะครับ อย่างไรก็ตาม เมื่อช่วงค่ำวันที่ 17 ตุลาคม 2564 ที่ผ่านมา ธนาคารแห่งประเทศไทย (ธปท.) หรือแบงก์ชาติ และสมาคมธนาคารไทย ชี้แจงกรณีการตัดเงินที่ผิดปกติผ่านบัตรเครดิตและบัตรเดบิตของลูกค้าจำนวนมาก ระบุว่า ตามที่ปรากฏข่าวพบลูกค้าผู้ถือบัตรเครดิตและบัตรเดบิตจำนวนมากประสบปัญหาการทำรายการชำระเงินโดยที่ไม่ได้ทำธุรกรรมด้วยตนเอง ธนาคารแห่งประเทศไทย และสมาคมธนาคารไทย ได้รับทราบปัญหาและได้ตรวจสอบสถานการณ์ดังกล่าว เบื้องต้นพบว่า มิได้เกิดจากการรั่วไหลของข้อมูลจากธนาคาร แต่เป็นรายการที่เกิดจากการทำธุรกรรมชำระค่าสินค้าและบริการกับร้านค้าออนไลน์ที่จดทะเบียนในต่างประเทศเป็นส่วนใหญ่ และไม่ใช่แอพฯ ดูดเงินตามที่ปรากฏเป็นข่าวขณะนี้ธนาคารเจ้าของบัตรได้ดำเนินการระงับการใช้บัตรของลูกค้าที่มีรายการผิดปกติ และติดต่อลูกค้า รวมทั้งอยู่ระหว่างดำเนินการตรวจสอบร้านค้าที่มีธุรกรรมที่ผิดปกติเหล่านี้ นอกจากนี้ ลูกค้าที่ตรวจสอบพบความผิดปกติของรายการธุรกรรมด้วยตนเอง สามารถติดต่อคอลเซ็นเตอร์หรือสาขาของธนาคารผู้ออกบัตรเพื่อแจ้งตรวจสอบและยืนยันการทำธุรกรรมในทันที โดยธนาคารจะดูแลแก้ไขปัญหาที่เกิดขึ้น และเร่งคืนเงินให้กับลูกค้าที่ได้รับความเสียหายตามขั้นตอนของธนาคารโดยเร็วต่อไป ธปท. และสมาคมธนาคารไทย ให้ความสำคัญอย่างยิ่งกับความปลอดภัยในการทำธุรกรรมทางการเงิน และการคุ้มครองข้อมูลส่วนบุคคลของลูกค้า โดยธนาคารพาณิชย์มีระบบการรักษาความมั่นคงปลอดภัยและมีการตรวจสอบการทำธุรกรรมที่ผิดปกติอย่างต่อเนื่อง เมื่อพบรายการที่ผิดปกติ ธนาคารจะแจ้งลูกค้าเพื่อตรวจสอบและยืนยันรายการธุรกรรม และพร้อมจะดูแลลูกค้าด้วยความรับผิดชอบเสมอ. -008 ขอบคุณภาพและข้อมูลจาก : กลุ่มเฟซบุ๊ก :แชร์ประสบการณ์โดนหักเงินจากบัญชีโดยไม่รู้ตัว",https://www.naewna.com/likesara/609624,2021_10_18
ศชอ.-ศปปส.แจ้งความ ปอท. เอาผิด ม.116 เพจ'ทะลุแก๊ซ-อย่าทำพวกเรา',ศชอ.-ศปปส.แจ้งความ ปอท.เอาผิด ม.116 เพจ ทะลุแก๊ซและ อย่าทำพวกเรา วันที่ 18 ตุลาคม 2564 เวลา 13.00 น. ที่กองบังคับการปราบปรามการกระทำความผิดเกี่ยวกับอาชญากรรมทางเทคโนโลยี (บก.ปอท.) นายนพดล พรหมภาสิต แกนนำ ศชอ. (ศูนย์ช่วยเหลือทางกฎหมายผู้ถูกล่วงละเมิด (BULLY) ทางสังคมออนไลน์ พร้อมด้วย นายอานนท์ กลิ่นแก้ว นายนพคุณ ทองถิ่น แกนนำ ศปปส.และสมาชิกฯจำนวน 10 คน เดินทางเข้าพบ พล.ต.ต.สารุติ แขวงโสภา ผบก.ปอท. พ.ต.อ.หญิง ณภัชนันท์ กวยรักษา ผกก.(สอบสวน) บก.ปอท.แจ้งความเอาผิดเพจเฟซบุ๊ก 2 เพจ คือ อย่าทำพวกเรา และ ทะลุแก๊ซ- Thalugazตามประมวลกฎหมายอาญา มาตรา 116 ผู้ใดกระทำให้ปรากฏแก่ประชาชนด้วยวาจา หนังสือหรือวิธีอื่นใดอันมิใช่เป็นการกระทำภายในความมุ่งหมายแห่งรัฐธรรมนูญ หรือมิใช่เพื่อแสดงความคิดเห็นหรือติชมโดยสุจริต(1)เพื่อให้เกิดการเปลี่ยนแปลงในกฎหมายแผ่นดินหรือรัฐบาล โดยใช้กำลังข่มขืนใจหรือใช้กำลังประทุษร้าย (2)เพื่อให้เกิดความปั่นป่วนหรือกระด้างกระเดื่องในหมู่ประชาชนถึงขนาดที่จะก่อความไม่สงบขึ้นในราชอาณาจักร หรือ (3)เพื่อให้ประชาชนล่วงละเมิดกฎหมายแผ่นดิน และความผิด พ.ร.บ.คอมพิวเตอร์ ฯ นายนพดล แกนนำ ศชอ.เปิดเผยว่า วันนี้ตนในนาม ศอช.ร่วมกับ ศปปส.มาพบพนักงานสอบสวน บก.ปอท.เพื่อแจ้งความสอยพวกปั่นป่วนชาติ สร้างความไม่สงบสุขให้กับประเทศชาติ ให้ บก.ปอท.ดำเนินคดีเอาผิดกับเพจ 2 เพจ ที่กำลังดัง กำลังห้าวๆ อยู่เวลานี้ ด้านนายนพคุณ ทองถิ่น แนวร่วม ศปปส.เปิดเผยว่า เพจ อย่าทำพวกเรามีการแสดงความเห็นในลักษณะยุยงปลุกปั่น แนะนำประชาชนให้ออกมากระทำผิดด้วยการละเมิดฎหมาย ร่วมกันชุมนุมก่อความไม่สงบแก่บ้านเมือง ส่วนเพจทะลุแก๊ซ มีการกระทำผิดหลายเรื่อง เช่น ก่อความรุนแรง อาวุธสงคราม ปลุกปั่น สร้างความเสียหายทรัพย์สินราชการประเทศชาติมากมาย จนเราทนอยู่เฉยไม่ได้แล้วจึงต้องออกมาร่วมกันแจ้งความให้ตำรวจดำเนินการเอาผิดกับผู้ดูแลเพจทั้งสอง เราต้องออกมาใช้กฎหมายหยุดการกระทำสิ่งเลวร้ายของพวกเขา ส่วนหลักฐานการกระทำผิดตาม ม.112 ของเพจทะลุแก๊ซต้องให้พนักงานสอบสวนพิจารณาดูถ้าเข้าก็ต้องดำเนินคดีด้วย ด้านนายอานนท์ แกนนำ ศปปส.อีกคนกล่าวว่าเพจทะลุแก๊ส จะเปลี่ยนชื่อเป็นอะไรก็ตาม เราได้รวบรวมหลักฐานตั้งแต่เริ่มเปิดเพจมาทั้งหมดประมาณ 2 เดือนที่ผ่านมา ส่วนกรณีที่โพสต์ลักษณะแบ่งแยกดินแดนทาง ศปปส.จะนำไปปรึกษากับฝ่ายความมั่นคงต่อไป เบื้องต้นพนักงานสอบสวนรับมอบหลักฐานที่ทั้ง ศอช. และ ศปปส.รวบรวมมาไว้ตรวจสอบดำเนินการตามกฎหมายต่อไป,https://www.naewna.com/local/609628,2021_10_18
จับตาอีก 2 วัน! เลขาฯสมช.ชี้ผลสรุปชัดรับ'เปิดประเทศ' เลิกพรก.ฉุกเฉินอยู่ที่สถานการณ์,เลขาฯสมช.ยัน ศบค.ส่วนหน้าทำงานไม่ทับซ้อน เหตุแก้ปัญหาเฉพาะพื้นที่ ขอรอความชัดเจนเปิดประเทศในอีก 1-2 วันนี้ ย้ำทุกอย่างเป็นไปตามสาธารณสุข เมื่อวันที่ 18 ตุลาคม 2564 ที่ทำเนียบรัฐบาลพล.อ.สุพจน์ มาลานิยม เลขาธิการสภาความมั่นคงแห่งชาติ หรือ สมช.กล่าวถึงการ ตั้ง พล.อ.ณัฐพล นาคพาณิชย์ อดีตเลขาฯ สมช.เป็นผู้อำนวยการ ศูนย์บูรณาการแก้ไขสถานการณ์โควิด-19 ในพื้นที่จังหวัดชายแดนภาคใต้ หรือ ศบค.ส่วนหน้า ว่า พล.อ.ประยุทธ์ จันทร์โอชา นายกรัฐมนตรี และรมว.กลาโหม ได้สั่งตั้งศูนย์บูรณาการให้ทุกฝ่ายบูรณาการป้องกันการแพร่ระบาดสร้างมาตรการป้องกัน ซึ่งจะไม่เป็นการทำงานซ้ำซ้อนกับ ศบค.เนื่องจากเป็นการดูแลพื้นที่เฉพาะ ที่มีความซับซ้อนหลายเรื่องที่ต้องมีการแก้ไขปัญหา ซึ่งสิ่งสำคัญที่สุดจะต้องแก้ไขได้อย่างรวดเร็วและทุกหน่วยงานต้องให้การสนับสนุนกัน พล.อ.สุพจน์ ยังกล่าวถึง ความพร้อมในการเปิดประเทศรับนักท่องเที่ยวแบบไม่ต้องปรับตัวตามนโยบายของนายกรัฐมนตรี ว่า ยืนยันเรามีความพร้อม ซึ่งสิ่งที่จะต้องทำเร่งด่วน คือการเพิ่มขีดความสามารถ ในการฉีดวัคซีน กำหนดประเทศ และการเตรียมความพร้อมทุกหน่วยงานโดยเฉพาะด้านสาธารณสุข รวมถึงความพร้อมด้านการท่องเที่ยวและภาคเอกชน และความพร้อมของทุกพื้นที่ซึ่งฝ่ายปกครองต้องมีการเตรียมแผน รองรับหากเกิดปัญหา ซึ่งศบค.ส่วนหน้าจะพยายามคิดให้ละเอียดรอบคอบ ให้การเดินทางเข้าออกประเทศเป็นไปอย่างสะดวก ถูกต้อง รัดกุม ไม่ให้เป็นผลต่อการแพร่ระบาด โดยใน 1-2 วันนี้จะให้ได้ข้อยุติทั้งหมด ผู้สื่อข่าวถามว่า การกำหนดเปิดประเทศจะเป็นไปตามที่กระทรวงสาธารณสุขเสนอหรือไม่ พล.อ.สุพจน์ กล่าวว่า ทุกอย่างขึ้นอยู่กับกระทรวงสาธารณสุขเป็นปัจจัยสำคัญ เมื่อถามว่า ก่อนที่จะเปิดประเทศ จะต้องมีการยกเลิกประกาศใช้พระราชกำหนดบริหารราชการแผ่นดินในสถานการณ์ฉุกเฉิน หรือ พรก.ฉุกเฉิน หรือไม่นั้น พล.อ.สุพจน์ กล่าวว่า ทุกอย่างขึ้นอยู่กับสถานการณ์ เพราะมีกฎหมายหลายตัวต้องดูในรายละเอียด และสิ่งที่ออกมาตรการ จะต้องใช้กฎหมายอะไร จำเป็น หรือไม่จำเป็น ทั้งนี้ พล.อ.สุพจน์ ยืนยันว่า วัคซีนที่จะนำเข้าไทยหลังจากนี้จะเป็นไปตามเป้าเดิมที่กำหนดไว้ - 006,https://www.naewna.com/politic/609562,2021_10_18
'ออสเตรเลีย'เตรียมทดลอง‘วัคซีนโควิดชนิดmRNA’ตัวแรกของประเทศ,18 ตุลาคม 2564 สำนักข่าวซินหัวรายงาน มหาวิทยาลัยโมนาช (Monash University) ของออสเตรเลีย ยืนยันแผนการทำงานร่วมกับไอดีที (IDT) บริษัทเทคโนโลยีชีวภาพ เพื่อเริ่มการทดลองทางคลินิกของวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ชนิดเอ็มอาร์เอ็นเอ (mRNA) ภายในสิ้นปี 2021 วัคซีนแบบจับตัวรับบนผิวเซลล์ (RBD) ซึ่งพัฒนาโดยสถาบันเภสัชศาสตร์โมนาช (MIPS) ร่วมกับสถาบันโรคติดเชื้อและภูมิคุ้มกันปีเตอร์ โดเฮอร์ที (Peter Doherty Institute for Infection and Immunity) เป็นวัคซีนป้องกันโรคโควิด-19 ชนิดเอ็มอาร์เอ็นเอตัวแรกของออสเตรเลียที่จะเข้าสู่การทดลองทางคลินิก ไอดีทีจะดำเนินการผลิตตามสัญญาในหลักเกณฑ์การผลิตที่ดีและเป็นปัจจุบัน (cGMP) เพื่อผลิตวัคซีนสำหรับการทดลองทางคลินิกข้างต้น ศาสตราจารย์มาร์กาเร็ต การ์ดเนอร์ อธิการบดีและรองอธิการบดีมหาวิทยาลัยฯ เผยว่าหากการทดลองประสบผลสำเร็จ วัคซีนตัวนี้จะกลายเป็นวัคซีนป้องกันโรคโควิด-19 ชนิดเอ็มอาร์เอ็นเอตัวแรกที่พัฒนาในออสเตรเลีย และจะช่วยบรรเทาแรงกดดันด้านห่วงโซ่อุปทานวัคซีนจากต่างประเทศได้ เราจำเป็นต้องผลิตวัคซีนชนิดเอ็มอาร์เอ็นเอที่เชื่อมโยงกับการวิจัยและพัฒนาของเราเอง เพื่อหลีกเลี่ยงปัญหาห่วงโซ่อุปทานวัคซีนจากประเทศอื่นๆ ที่กำลังเผชิญอยู่ในขณะนี้ การ์ดเนอร์กล่าว พร้อมเสริมว่าความร่วมมือครั้งนี้เป็นโอกาสที่ดีสำหรับไอดีทีในการพัฒนาและแสดงศักยภาพการผลิตวัคซีนชนิดเอ็มอาร์เอ็นเอของออสเตรเลีย ข้อตกลงการเป็นหุ้นส่วนกับไอดีทีและการสนับสนุนอย่างต่อเนื่องจากรัฐบาลรัฐวิกตอเรียและเครือจักรภพถือเป็นก้าวสำคัญที่จะมุ่งสู่การสร้างขีดความสามารถอันไร้ขีดจำกัด,https://www.naewna.com/inter/609630,2021_10_18
โปรดเกล้าฯพระราชทานยศ 'พลเรือตรี' เป็นกรณีพิเศษให้'ทองย้อย แสงสินชัย',วันที่ 18 ตุลาคม 2564 เว็บไซต์ ราชกิจจานุเบกษา เผยแพร่ ประกาศสำนักนายกรัฐมนตรี เรื่อง พระราชทานยศทหารเป็นกรณีพิเศษ ความว่า มีพระบรมราชโองการโปรดเกล้าโปรดกระหม่อมพระราชทานยศ พลเรือตรี เป็นกรณีพิเศษให้แก่ นาวาเอกทองย้อย แสงสินชัย นายทหารพ้นราชการ สังกัดกองทัพเรือ เนื่องจากเป็นผู้ประกอบคุณงามความดี มีผลงานเป็นที่ประจักษ์แก่สาธารณชน องค์กร ทำคุณประโยชน์ให้แก่กองทัพเรือและประเทศชาติโดยส่วนรวม ตั้งแต่วันที่ 16 ตุลาคม 2564 ประกาศ ณ วันที่ 17 ตุลาคม พ.ศ. 2564 ผู้รับสนองพระบรมราชโองการ พล.อ.ประยุทธ์ จันทร์โอชา นายกรัฐมนตรี,https://www.naewna.com/politic/609629,2021_10_18
พ่อเฒ่าเดือดเพื่อนบ้านขโมยไก่ชนกว่า 10 ตัว กระหน่ำยิงดับ 1 สาหัส 1,18ต.ค.64 ผู้สื่อข่าวรายงานว่า เมื่อเวลา 20.30 น. วันที่ 17ต.ค.ที่ผ่านมา ที่บ้านวังพระองค์ อ.บ้านดุง จ.อุดรธานี นายสมภาร เรวรรณอายุ 58 ปีเจ้าของบ้านเลขที่147หมู่12ใช้อาวุธปืนลูกซองพาดกำแพงรั้วบ้านยิงนายวัฒนา สีมาวัน อายุ 23 ปี บาดเจ็บสาหัส ส่วนนายสายัณห์ เบิกบาน อายุ 23 ปี เสียชีวิตเหตุเกิดที่บ้านเลขที่132หมู่12ซึ่งเป็นเพื่อนบ้านกำแพงติดกัน และคนร้ายคือนายทองยังหลบอยู่ในบ้าน พ.ต.อ.จามร อินดี ผกก.สภ.บ้านดุง ได้สั่งการให้ ร.ต.ท.ณรงค์รักษ์ คชมิตร รองสว.ป้องกันและปราบปราม สภ.บ้านดุง พร้อมตร บ้านดุง กว่า 10นาย เข้าเกลี้ยกล่อมคนร้าย ใช้เวลาเกลี้ยกล้อมอยู่ประมาณ30นาทีสุดท้ายนายทองโยนปืนออกมาจากตัวบ้านและเดินเข้ามอบตัวกับเจ้าหน้าที่ฯ แต่ขอรับประกันความปลอดภัยให้ตนเองด้วย น.ส.อุดร ทับธานี ผู้ใหญ่บ้านบ้านวังพระองค์ เปิดเผยว่า เมื่อคืนเวลาประมาณ20.30น.ตนเองได้ยินเสียงปังปัง2นัดตอนแรกคิดว่าเด็กเล่นประทัด ไมนานก็ได้ยินเสียงชาวบ้านร้องให้ช่วย จึงรีบมาก็พบว่านายสายัณห์ เบิกบาน อายุ32ปี พ่อเลี้ยงและนายวัฒนา สีมาวันถูกยิงด้วยอาวุธปืนลูกซอง ญาติๆ ได้รีบนำส่งรพ.แต่นายสายัณห์ทนพิษบาดแผลไม่ไหวเสียชีวิตในเวลาต่อ ส่วนนายวัฒนา สีมาวัน บาดเจ็บสาหัส ส่วนมือปืนทราบว่าเป็นนายสมภาร หรือ ทอง ที่มีบ้านติดกันยังหลบอยู่ในบ้านและมีอาวุธปืน โดยตร.ได้ใช้เวลาเกลี้ยกล่อม30นาทีจึงมอบตัว ต่อมาเวลา11.00น.พล.ต.ต.พิษณุ อุณหเสรี ผบก.ตร.ภูธร จ.อุดรธานี ได้เดินทางมาสอบปากคำผู้ต้องหาด้วยตนเอง โดยนายทองให้การรับสารภาพอย่างไม่สะทกสะท้านว่า เบื้องสาเหตุยิงโหดครั้งนี้ นายทองอ้างว่าแค้นว่านายวัฒนาแอบมาขโมยไก่ชนของตนเองสิบๆ ตัวแล้ว เก็บความรู้สึกมานาน และพยายามข่มใจตนเองไว้ตลอด จะอดทนได้อีกนานแค่ไหน สุดท้ายก็ทนไม่ไหวใช้อาวุธพาดกำแพงบ้านยิงใส่นายวัฒนาก่อน จากนั้นนายสายัณห์กลับมาเข้ามาในบ้านก็ยิงอีกนัด รับสารภาพทุกอย่าง พล.ต.ต.พิษณุ อุณหเสรี ผบก.ตร.ภูธร จ.อุดรธานี เปิดเผยว่า โดยก่อนเกิดเหตุนายวัฒนา สีมาวัน พร้อมด้วยนางคำมา หอมหวล อายุ40ปีผุ้เป็นแม่ น้องต้นกล้า อายุ9ขวบ น้องชายและนายสายัณห์ เบิกบาน ซึ่งเป็นเพื่อนและได้แม่เป็นภรรยาได้นั่งกินเนื้อย่างกันอยู่ พอกินเสร็จ นายสายัณห์และนางคำมาได้ขับรถจยย.กลับไปอีกบ้านหลังหนึ่ง และได้มีการโต้เถียงกับนายสมภาร หรือนายทอง เรื่องขโมยไก่ชน โดยนายสมภารอ้างว่า นายวัฒนาท้าให้ยิงด้วย ถ้ามึงแน่จริงยิงกูเลย ประกอบกับอารมณ์ที่เก็บความแค้นมานานแล้วจึงไปยืมปืนลูกซองยาวของเพื่อนมาก่อเหตุยิงนายวัฒนา ล้มลงหน้าบ้าน น้องต้นกล้าน้องชายนายวัฒนาจึงรีบโทรไปแม่ จากนั้นนายสายัณห์และนางคำมาจึงขับรถจยย.มาที่บ้าน พอนายสายัณห์จะเปิดประตูรั้ว นายสมภารก็ใช้ปืนลูกซองยาวยิงใส่นายสายัณห์อีก1นัด กระสุนถูกบริเวณท้องและลูกอัณฑะ นำส่งรพ.อุดรธานีแต่ทนพิษบาดแผลไม่ไหวเสียชีวิตดังกล่าว ส่วนนายวัฒนาบาดเจ็บสาหัส เบื้องต้นนายสมภารให้การรับสารภาพแบบลูกผู้ชายว่า ก่อเหตุจริง ตร.ได้แจ้ง2ข้อหาคือ ฆ่าผู้อื่นตายโดยเจตนาและไตร่ตองไว้ก่อน มีอาวุธปืนไว้ในครอบครองโดยไม่ได้รับอนุญาต ดำเนินคดีตามกฎหมายต่อไป. -008,https://www.naewna.com/local/609635,2021_10_18
งูเหลือม4เมตรเลื้อยข้ามถนน พุงป่องติดแบริเออร์ กู้ภัยจับปล่อยธรรมชาติ,18 ตุลาคม 2564เจ้าหน้าที่อาสามูลนิธิร่วมกตัญญู ได้รับแจ้งจาก สภ.วิเศษชัยชาญ ว่ามีงูเหลือมเลื้อยข้ามถนนโพธิ์พระยา-ท่าเรือ หมู่ 2 ต.ยี่ล้น อ.วิเศษชัยชาญ จ.อ่างทอง จึงได้ประสาน นายนภัส โตปิติ เจ้าหน้าที่อาสามูลนิธิร่วมกตัญญู ที่ชำนาญในการจับสัตว์เลื้อยคลานไปที่เกิดเหตุ พบเจ้าหน้าที่ตำรวจชุดป้องกันและปราบปราม เล่าให้ฟังว่า พบงูเหลือมตัวขนาดใหญ่เลื้อยข้ามถนน แต่ไปติดอยู่ตรงบริเวณแบริเออร์กลางถนน หวั่นเป็นอันตรายถูกรถยนต์ทับและคนขับรถยนต์ตกใจทำให้เกิดอุบัติเหตุได้ จึงประสานขอความช่วยเหลือ โดยทางด้านนายนภัสได้ใช้ไม้ง่ามของเจ้าหน้าที่ตำรวจที่ใช้จับคนคุ้มคลั่งกดลงไปที่บริเวณหัวงูเหลือม แล้วจับตัวออกมาจากแท่นแบริเออร์กลางถนนได้อย่างปลอดภัย พบว่ามีความยาวประมาณ 4 เมตร และที่บริเวณท้องมีพุงป่อง คาดคงเขมือบเป็ดหรือไก่ชาวบ้าน แล้วหนีมาพบเจ้าหน้าที่ตำรวจแจ้งจับนำไปปล่อยคืนสู่ธรรมชาติต่อไป. 012,https://www.naewna.com/likesara/609634,2021_10_18
ตำรวจฝากขัง 4 โจ๋วัดม่วง คดีบุกรุมทำร้าย'บาส มีดคู่' ศาลให้ประกันตัว คนละ 1.5 เเสน,"ตร.เพชรเกษม ฝากขัง 4 โจ๋วัดม่วงบุกบ้านรุมทำร้ายบาส มีดคู่ ปฏิเสธสู้คดีญาติยื่นประกันตัว ก่อนศาลให้ประกันคนละแสนห้า วันที่ 18 ตุลาคม 2564 ที่ศาลอาญาธนบุรี ถ.เอกชัย พนักงานสอบสวน สน.เพชรเกษม ควบคุมตัว นายณัฐพล หรือบาย มากนาม อายุ 22 ปี, นายภาสกร หรือนิด ชัยมนตรี อายุ 37 ปี นายปาราเมศ หรือบอล สุรียา อายุ 23 ปี และนายพันกร หรือเย่อ อึ้งโต อายุ 20 ปี กลุ่มผู้ต้องหาทั้งสี่ คดีร่วมกันทำร้ายร่างกายผู้อื่น ฯ ร่วมกันบุกรุก และร่วมกันทำให้ผู้อื่นเกิดความหวาดกลัว ฯ โดยพนักงานสอบสวนระบุพฤติการณ์ สรุปว่า เมื่อช่วงเย็นวันที่ 12 ต.ค.64 กลุ่มผู้ต้องหากับพวกรวม 6 คน ได้ไปที่บ้านพักของนายณัฐวุฒิ หรือบาส พึ่งฤกษ์ดี อายุ 21 ปี ย่านบางแค กทม. แล้วตะโกนเรียกนายณัฐวุฒิให้ออกมา แต่เมื่อนายณัฐวุฒิไม่ออกมา กลุ่มผู้ต้องหาจึงขว้างปาก้อนอิฐ สิ่งของเข้าไปในบ้านและตะโกนท้าทาย นายณัฐวุฒิจึงวิ่งออกมาพร้อมถืออาวุธมีด สปาต้า และมีดปลายแหลม 2 เล่ม เกิดการต่อสู้ทำร้ายกันทำให้มีผู้เสียชีวิต 2 ราย บาดเจ็บ 1 ราย ส่วนนายณัฐวุฒิ ได้รับบาดเจ็บแขนหัก กระทั่งวันที่ 16 ต.ค.ผู้ต้องหาทั้งสี่ ได้เข้าพบพนักงานสอบสวน สน.เพชรเกษมเอง จึงแจ้งข้อกล่าวหาตามประมวลกฎหมายอาญา มาตรา 297, 365, 392 ชั้นสอบสวนผู้ต้องหาทั้งหมดให้การปฏิเสธ ทั้งนี้พนักงานสอบสวน ขอฝากขังผู้ต้องหาทั้งสี่ เป็นเวลา 12 วัน ตั้งแต่วันที่ 18-29 ต.ค.นี้ เนื่องจากต้องสอบพยานอีก 7 ปาก รอผลตรวจพิสูจน์ของกลาง ผลชันสูตรบาดแผล ผลตรวจสอบประวัติต้องโทษของผู้ต้องหาและอื่นๆ ท้ายคำร้องพนักงานสอบสวนขอคัดค้านการให้ประกันตัวผู้ต้องหาด้วย เนื่องจากความผิดมีอัตราโทษสูง เป็นการกระทำลักษณะกลุ่มคนร้าย เกรงว่าหากปล่อยตัวอาจจะหลบหนี หรือไปยุ่งเหยิงพยานหลักฐาน หรือก่อเหตุอันตรายประการอื่นศาลพิจารณาคำร้องแล้ว อนุญาตให้ฝากขังได้ ภายหลังญาติผู้ต้องหาทั้งสี่ ได้ยื่นคำร้องขอปล่อยชั่วคราวศาลพิจารณาแล้วอนุญาตให้ปล่อยชั่วคราวผู้ต้องหาทั้งสี่ ตีราคาประกันคนละ 150,000 บาท .",https://www.naewna.com/local/609636,2021_10_18
เมืองคอนรับบริจาคข้าวสารอาหารแห้งถวายวัดโดนพิษโควิดพระบิณฑบาตไม่ได้',"ศูนย์ข่าวนคร 24 ชม. สมาคมสื่อมวลชนจังหวัดนครศรีธรรมราช เมืองคอนเปิดรับบริจาคข้าวสาร อาหารแห้งนำถวายวัด-หลังโควิดพ่นพิษพระสงฆ์ออกบิณฑบาตไม่ได้พระภิกษุ,สามเณรและลูกศิษย์วัดต้องหุงหาอาหารภถวายพระฉันกันเองเริ่มวัดแรกวัดโพธาราม (วัดควนเคร็ง) ต.เคร็ง อ.ชะอวด วันที่ 18 ต.ค.64 ศูนย์ข่าวนคร 24 ชม.สมาคมสื่อมวลชนจังหวัดนครศรีธรรมราช ได้รับการร้องขอความช่วยเหลือวัดต่าง ๆ ในชนบทเนื่องจากได้รับผลกระทบจากการแพร่ระบาดของไวรัสโควิด-19 พระภิกษุสามเณรไม่สามารถออกบิณฑบาตได้ตามปกติ และการจัดกิจกรรมทางศาสนกิจต่างก็ทำได้อยากลำบาก ต้องอยู่ในมาตรการควบคุมป้องกันไวรัสโควิดอย่างเคร่งครัด โดยเฉพาะในจังหวัดนครศรีธรรมราชมีการแพร่ระบาดของไวรัสโควิดอย่างรุนแรง มีผู้ติดเชื้อรายใหม่วันละ 500 คนขึ้นไป และมีผู้เสียชีวิตสะสมวันละ 6-10 รายต่อเนื่องมาเป็นระเวลาหลายสัปดาห์ จน สบค.ได้ประกาศจังหวัดนครศรีธรรมราชเป็นจังหวัดควบคุมสูงสุดเข้มงวด (สีแดงเข้ม) ล่าสุดสถานการร์การแพร่ระบาดไวรัสโควิด - 19 ณ วันที่ 18 ตุลาคม 2564 ของจังหวัดนครศรีธรรมราช พบผู้ป่วยโควิด-19 เพิ่ม 602 ราย ยอดผู้ป่วยสะสม 24,204 ราย รักษาหายแล้วสะสม 16,724 ราย เสียชีวิตเพิ่ม 1 ราย ยอดเสียชีวิตสะสม 155 ราย โดยยอดเสียชีวิตเพิ่ม 1 ราย เพศชาย 63 ปี อ.เมือง โรคประจำตัว ไขมันในเลือดสูง/ความดันโลหิตสูง ขณะที่ศูนย์ข่าวนคร 24 ชม. สมาคมสื่อมวลชนนครศรีธรรมราช เปิดรับบริจาคข้าวสาร อาหารแห้ง น้ำดื่ม เพื่อนำถวายให้กับพระภิกษุตามวัดต่าง ๆ โดยล่าสุดวัดโพธาราม (วัดควนเคร็ง) ต.เคร็ง อ.ชะอวด จ.นครศรีธรรมราช ซึ่งเป็นวัดเล็ก ๆ ในชนบทห่างไกล ชาวบ้านในพื้นที่ได้เรี่ยไรนำปัจจัยมาช่วยเหลือพระและวัดได้ตามสมควร โดยมี ผู้ใหญ่ไข่ อดีตผู้ใหญ่บ้านได้ประสานงานมาศูนย์ข่าวนคร 24 ชม.สมาคมสื่อมวลชนนครศรีธรรมราช เพื่อขอรับการสนับสนุนข้าวสาร อาหารแห้ง น้ำดื่ม เพื่อนำไปถวายให้พระภิกษุที่จำพรรษา ณ วัดโพธาราม หรือ วัดควนเคร็ง โดยกำหนดรวบรวมข้าวสาร อาหารแห้ง น้ำดื่มไปถวายวัดโพธาราม พรุ่งนี้ (19 ต.ค.) คณะออกจากตัวเมืองนครศรีธรรมราช เวลา 10.00 น.ไปสมทบกับคณะวัดเขาพระทอง ต.เขาพระทอง อ.ชะอวด จ.นครศรีธรรมราช คาดว่าจะเดินทางถึงวัดโพธราราม หรือวัดควนเคร็งในเวลา 13.00 น. จึงกราบเรียนบอกบุญมายังพี่น้องชาวพุทธทกท่านที่อยากจะร่วมบุญกุศลช่วยเหลือพระภิกษุ-สามเณร ที่ได้รับผลกระทบตามวัดวาอารามต่าง ๆ โดยเริ่มต้นที่วัดควนเคร็ง ต.เคร็ง อ.ชะอวด บริจาคได้ที่นายไพฑูรย์ อินทศิลา ประธานศูนย์ข่าวนคร 24 ชม.สมาคมสื่อมวลชนนครศรีธรรมราช โทร.081-6761299 ,นายยุทธนา แต่งวงศ์ นายกสมาคมสื่อมวลชนนครศรีธรรมราช 082-3333139 และพระมหาอารยนันต์ อานันโท วัดเขาพระทอง อ.ชะอวด จ.นครศรีธรรมราช โทร.094-7952998 หรือโอนเงินเขาบัญชีวัดเขาพระทอง822-063803-6หรือบัญชีธนาคารไทยพาณิชย์ ชื่อบัญชีพระอัจฉริยะ คงเรือง ผู้ช่วยเจ้าอาวาสวัดโพธาราม วัดควนเคร็ง เลขบัญชี 425-0-30506-8 ได้ - 003",https://www.naewna.com/likesara/609632,2021_10_18
'ลิเดีย ศรัณย์รัชต์'อวดหุ่นสตรอง ยกครอบครัวจัดทริปเที่ยวทะเล,18 ต.ค.64 เป็นอีกหนึ่งคุณแม่ลูกสองที่สวยและแซ่บมาก สำหรับสาว ลิเดีย ศรัณย์รัชต์ ที่ล่าสุดได้ยกครอบครัวพักผ่อนทะเลภูเก็ต แซ่บไฟลุกในชุดกึ่งบิกินี่สีรุ้ง ปั๊วะปังทั้งท่อนบนและท่อนล่าง ตัดกับผิวสีแทนบ่มแดดเห็นความอึ๋มอกอึ๋มใจ พร้อมทั้งโพสท่าแซ่บๆ ให้คุณสามีลั่นชัตเตอร์แบบรัวๆ เรียดว่าเป็นทริปที่ทั้งเติมความหวานและแซ่บไปตามๆ กันเลยทีเดียว,https://www.naewna.com/entertain/609647,2021_10_18
ฮือฮา!พบ‘โคตรเหล็กไหล’ คฑาเทพอัญเชิญเข้าพรรค ทอดสะพานรับ‘พรพิมล’,ฮือฮา!พบโคตรเหล็กไหล คฑาเทพอัญเชิญเข้าพรรค ทอดสะพานรับพรพิมล เมื่อเวลา 08.00 น.วันที่ 18 ตุลาคม 2564 ที่สำนักงานใหญ่พรรคเพื่อชาติไทย ต.โนนโพธิ์ อ.เมืองอำนาจเจริญ จ.อำนาจเจริญ นายคฑาเทพ เตชะเดชเรืองกุล หัวหน้าพรรคเพื่อชาติไทย จัดเตรียมสถานที่รองรับโคตรมหาเทพ เหล็กไหล สูง 170 เซนติเมตร (ซม.) หนัก 200 กิโลกรัม (กก.) ซึ่งอัญเชิญมาจากเทือกเขาภูพาน จ.สกลนคร โดยขบวนแห่อัญเชิญโคตรมหาเทพเหล็กไหล จะมาถึงพรรคเพื่อชาติไทย จ.อำนาจเจริญ เวลาประมาณ 14.00 น. จากนั้นจะมีพิธีอัญเชิญเข้าสู่ห้องรับรองภายในพรรค เพื่อความเป็นสิริมงคล เจริญรุ่งเรืองต่อไป นายคฑาเทพ กล่าวว่า เดิมมีเหล็กไหลไว้บูชาอยู่แล้วจำนวนหนึ่งที่ห้องทำงาน นับตั้งแต่เทพเหล็กไหลมาอยู่ด้วยได้ทำพิธีบูชากราบไหว้ขอพรเป็นประจำ ขอได้ดั่งใจปรารถนา เจริญรุ่งเรือง การงานก้าวหน้าตามลำดับ จนได้รับเลือกตั้งเป็น ส.ส.อำนาจเจริญ ส่วนที่มาของการพบเจอโคตรมหาเทพเหล็กไหลนั้น นายคฑาเทพ กล่าวว่า พ่อใหญ่ชาว จ.สกลนคร ได้ติดตามข่าวเมื่อครั้งที่ตนมีเหล็กไหลไว้บูชาหลายองค์ ประกอบกับชื่นชอบผลงานของตน จึงมอบโคตรมหาเทพเหล็กไหลให้เพื่อบูชาเป็นสิริมงคล เจริญรุ่งเรืองทุกด้าน โดยเฉพาะการทำงานทางการเมือง ก่อนหน้านั้นนอนหลับฝันว่าจะมีสิ่งศักดิ์สิทธิ์องค์ใหญ่เข้ามาอยู่ที่พรรค และจะมีนักการเมืองมีชื่อเสียง ผู้มีชื่อเสียงทางสังคมจะเข้าเป็นสมาชิกพรรค ทำงานร่วมกันจำนวนมาก และถ้าคุณพรพิมล ธรรมสาร หรือ ส.ส.ก้อย ซึ่งออกจากพรรคเพื่อไทย หากต้องการจะมาทำงานร่วมกัน ทางพรรคเพื่อชาติไทย ยินดีต้อนรับเข้าสู่บ้านใหม่ บ้านที่อบอุ่นสำหรับคนคุณภาพอย่าง ส.ส.ก้อย เสมอ นายคฑาเทพ กล่าว สำหรับพรรคเพื่อชาติไทย มีกำหนดจะเดินทางไปพบปะสมาชิกพรรคในพื้นที่ จ.เชียงราย ระหว่างวันที่ 25-27 ตุลาคม 2564 เพื่อวางยุทธศาสตร์การทำงาน และสรรหาผู้สมัคร ส.ส.ในพื้นที่ เตรียมทำศึกเลือกตั้งต่อไป -005,https://www.naewna.com/politic/609572,2021_10_18
‘เพชรชมพู’ลาพรรคลุงกำนัน พ้นจากความเป็น ส.ส.บัญชีรายชื่อทันที,เพชรชมพูลาพรรคลุงกำนัน พ้นจากความเป็น ส.ส.บัญชีรายชื่อทันที 18 ตุลาคม 2564 นางสาวเพชรชมพู กิจบูรณะ ส.ส.บัญชีรายชื่อ พรรครวมพลังประชาชาติไทย โพสต์ข้อวามในเฟซบุ๊ก มีรายละเอียดดังนี้... [ เป็นเกียรติ​อย่างยิ่งที่ได้รับใช้ทุกท่าน ​]​ วันนี้ เพชรได้ยื่นหนังสือลาออกจากการเป็นสมาชิกพรรครวมพลังประชาชาติไทยกับท่านหัวหน้าพรรคและนายทะเบียนสมาชิกพรรค รวมถึงได้ส่งสำเนาให้กับ กกต. เป็นที่เรียบร้อยแล้ว ทำให้สมาชิกภาพ ส.ส. ของเพชร สิ้นสุดลงตามมาตรา 101(ของรัฐธรรมนูญ​ เนื่องจาก​เพชรเป็น​ ส.ส.แบบบัญชีรายชื่อ​ ผู้ที่มีชื่ออยู่ในลำดับถัดไปในบัญชี​รายชื่อของพรรค​จะเลื่อนขึ้นมาเป็น​ ส.ส.​ แทน ตลอดระยะเวลา 4 ปีที่ผ่านมาที่เพชรมีโอกาสเข้ามาทำงานการเมือง เพชรได้พบเห็น​ เรียนรู้​ และเข้าใจ​ประเด็นปัญหาต่างๆ​ ของประเทศ​มากขึ้นทั้งในเชิงมหภาค​และจุลภาค​ บ่อยครั้งที่​ ทางออก ของปัญหานั้น​ไม่สามารถ​ทำให้ทุกฝ่าย​พึงพอใจได้​ จึงตกเป็นหน้าที่ของฝ่ายนโยบาย​ที่จะหา​ จุดสมดุล ให้เจอ​เพื่อประโยชน์สูงสุดของประชาชน​ทุกกลุ่ม สำหรับผู้ที่ดำรงตำแหน่งสมาชิก​สภาผู้แทน​ราษฎร​ เรามีส่วนร่วม​ในการหาจุดสมดุลนี้ได้ผ่านที่ประชุมสภาฯ​ และกรรมาธิการ​ชุดต่างๆ​ กว่า​ 2 ปีที่เพชรดำรงตำแหน่ง​ ส.ส.​ เพชรได้ปฏิบัติ​หน้าที่​อย่างเต็มที่​ไม่ว่าจะในที่ประชุมสภาฯ​ ในคณะกรรมา​ธิการ​ หรือในการประชุมระหว่างประเทศ​ ขอขอบคุณทุกท่านที่เพชรได้พบเจอและร่วมงานตลอดเส้นทางการเมืองของเพชร​ สำหรับท่านต่อไปนี้​ เพชรต้องขอขอบพระคุณ​เป็นอย่างสูง​ ถือว่าเป็นโชคดีของเพชรที่ได้มีโอกาสเรียนรู้งานจากท่านในบทบาทต่างๆ - ท่านชวน​ หลีกภัย​ ประธานรัฐสภา​ และประธานสภาผู้แทนราษฎร​ - ท่านสุชาติ​ ตันเจริญ​ รองประธานสภาผู้แทนราษฎร​ คนที่​ 1 และที่ปรึกษา​ชมรม​สมาชิกรัฐส​ภา​ Young Parliamentarian​ - ท่านศราวุธ เพชรพนมพร​ ประธานคณะกรรมาธิการการ​ต่างประเทศ​ - ท่านจักรพันธ์ พรนิมิตร​ รองประธาน​คณะกรรมาธิ​การ​การต่างประเทศ​ คนที่​ 1 และประธานคณะอนุกรรมาธิการ​พิจารณา​ศึกษา​การดำเนินความ​สัมพันธ์​ระหว่างประเทศ​ฯ - ท่านเกียรติ​ สิทธีอมร รองประธาน​คณะกรรมาธิ​การ​การต่างประเทศ​ คนที่​ 2 ประธานคณะ​อนุกรรมาธิการ​พิจารณาศึกษา​ผลกระทบ​จากการเข้าร่วม​ CPTPP​ ด้านเศรษฐกิจ​ การค้า​ และการลงทุน​ และประธานคณะกรรมาธิการพิจารณา​ร่าง​พระ​ราชบัญญัติ​ลิขสิทธิ์​ (ฉบับที่​…) พ.ศ… - ท่านศุภชัย​ ใจสมุทร​ รองประธาน​คณะกรรมาธิ​การ​การต่างประเทศ​ คนที่​ 4 - ท่านชินวรณ์ บุญยเกียรติ ประธานคณะกรรมาธิการ​พิจารณา​ศึกษา​แนวทาง​ในการบริหารจัดการการชำระหนี้กองทุนเงินให้กู้ยืมเพื่อการศึกษา​ - ท่านสรวุฒิ เนื่องจำนงค์ ประธานคณะอนุ​กรรมาธิการ​งบประมาณ​รายจ่าย​ประ​จำ​ปี​ พ.ศ.​ 2565 ครุภัณฑ์​และ​ ICT​ - ท่านสุรชัย เลี้ยงบุญเลิศชัย​ ประธาน​คณะกรรมาธิการ​พิจารณา​ร่างพระราชบัญญัติ​ว่าด้วย​การ​ออกเสียงประชามติ​ พ.ศ… - ศาสตราจารย์​โกวิทย์​ พวงงาม​ ประธานคณะกรรมาธิการ​วิสามัญ​พิจารณา​ศึกษา​แนวทาง​ป้องกัน​และแก้ไขปัญหา​การข่มขืน​กระ​ทำ​ช​ำ​เรา​และการ​ล่วงละเมิด​ทางเพศ​ - เจ้าหน้าที่รัฐสภาทุกคนที่เป็นแรงสนับสนุน​สำคัญ​ใน​การปฏิบัติ​หน้าที่ของสมาชิกรัฐส​ภา​​ โดยเฉพาะอย่างยิ่งเจ้าหน้าที่ประจำคณะกรรมาธิการ​การ​ต่างประเทศ​ที่เป็นคณะสามัญที่เพชรนั่งอยู่​ 2 ปีกว่า​ เจ้าหน้าที่​สำนักองค์การรัฐสภาระหว่าง​ประเทศ​ และเจ้าหน้าที่กลุ่มงานสมัชชา​รัฐสภา​อาเซียน​ (AIPA) ที่เพชรได้มีโอกาสร่วมงานอย่างใกล้ชิด​ใน​เข้าร่วมประชุมใหญ่​ของ​ AIPA​ ทั้ง​ 2 ครั้งที่ผ่านมา ขอบพระคุณ​ท่านสุเทพ​ เทือก​สุบรรณ​ ที่ให้โอกาสเพชรได้เข้ามาทำงานการเมือง​ ขอบพระคุณ​หม่อมราชวงศ์จัตุมงคล โสณกุล​ หัวหน้าพรรคคนแรกที่ท่านได้ให้ข้อคิด​และแนวทางในการทำงานเพื่อประเทศชาติ​ ขอบพระคุณ​ท่านอาจารย์​ทวีศักดิ์​ ณ​ ตะกั่วทุ่ง​ หัวหน้าพรรคคนปัจจุบัน​สำหรับคำแนะนำต่างๆ​ ที่ท่านมีให้เพชรเสมอมา และสุดท้ายนี้​ ต้องขอขอบพระคุณ​พี่น้องประชาชน​ที่ได้ให้ความไว้วางใจ​ให้เพชรเข้ามาทำหน้าที่ในฐานะผู้แทนของท่านในสภาฯ​ เป็นเกียรติ​อย่างยิ่งที่ได้รับใช้ทุกท่านค่ะ​ เพชร​ชมพู​ กิจ​บูรณะ​ 18 ตุลาคม​ 2564 -005,https://www.naewna.com/politic/609669,2021_10_18
เหยื่อโควิดกาญจน์ดับ 4 พบติดใหม่ 125 ราย เผยกลุ่มคลัสเตอร์โบสถ์คริสต์น่าห่วง,"เหยื่อโควิดกาญจนบุรีดับอีก 4 รายพบติดใหม่ 125 ราย เผยกลุ่มคลัสเตอร์โบสถ์คริสต์ ในพื้นที่ตำบลวังกระแจ อำเภอไทรโยค น่าห่วงพบติดเชื้อมากถึง 20 รายในวันเดียว วันที่ 18 ต.ค.64 ศูนย์ปฏิบัติการแก้ไขปัญหาจากโรคติดเชื้อไวรัสโคโรนา 2019 (COVID-19) จังหวัดกาญจนบุรี รายงานสถานการณ์การแพร่ระบาดของโรคติดเชื้อโควิด-19 ในพื้นที่จังหวัดกาญจนบุรี ประจำวันที่ 18 ต.ค.64 พบผู้ติดเชื้อรายใหม่จำนวน 125 ราย ทั้งหมดตรวจหาเชื้อในรูปแบบ RT-PCR แยกเป็นผู้ติดเชื้อภายในจังหวัด จำนวน 117 ราย นอกพื้นที่จังหวัด จำนวน 3 ราย สถานประกอบการ 5 ราย รวมผู้ป่วยสะสมทั้งภายในจังหวัด นอกจังหวัด และเรือนจำกระทรวงยุติธรรม ตั้งแต่วันที่ 6 เม.ย.จนถึงปัจจุบัน จำนวน 19,868 ราย หายป่วย จำนวน 83 ราย หายป่วยสะสม จำนวน 16,999 ราย รักษาอยู่โรงพยาบาล จำนวน 2,690 ราย เสียชีวิต 4 ราย เป็นชาว อ.ทองผาภูมิ 1 ราย อ.หนองปรือ 1 ราย อ.เลาขวัญ 1 ราย และ อ.ท่าม่วง 1 ราย รวมเสียชีวิตสะสม จำนวน 179 ราย สำหรับผู้ป่วยติดเชื้อและเสียชีวิตสะสม เฉพาะในพื้นที่จังหวัดกาญจนบุรี ทั้ง 13 อำเภอ ดังนี้ อ.สังขละบุรี ติดเชื้อ สะสมจำนวน 1,698 ราย (+5 ราย)เสียชีวิตสะสม 15 ราย อ.ทองผาภูมิ ติดเชื้อสะสม 1,244 ราย(+8 ราย)เสียชีวิตรายใหม่ 1 ราย สะสม จำนวน 8 ราย อ.ศรีสวัสดิ์ ติดเชื้อ สะสม จำนวน 228 ราย(+2 ราย เสียชีวิตสะสม 0 ราย อ.หนองปรือ ติดเชื้อ สะสมจำนวน 372 ราย เสียชีวิตรายใหม่ 1 ราย สะสม จำนวน 7 ราย อ.เลาขวัญ ติดเชื้อ สะสม จำนวน 343 ราย (+3 ราย) เสียชีวิตรายใหม่ 1 ราย สะสม จำนวน 4 ราย อ.บ่อพลอย ติดเชื้อ สะสมจำนวน 494 ราย เสียชีวิตสะสม 10 ราย อ.ห้วยกระเจา ติดเชื้อ สะสม จำนวน 78 ราย เสียชีวิตสะสม จำนวน 1 ราย อ.ไทรโยค ติดเชื้อ สะสม จำนวน 1,131 ราย (+20 ราย) เสียชีวิต สะสม จำนวน 13 ราย อ.พนมทวน ติดเชื้อ สะสม จำนวน 552 ราย (+7 ราย) เสียชีวิตสะสม จำนวน 3 ราย อ.ด่านมะขามเตี้ย ติดเชื้อ สะสม จำนวน 259 ราย (+2 ราย) เสียชีวิตสะสม จำนวน 2 ราย อ.ท่าม่วง ติดเชื้อ สะสม จำนวน 2,031 ราย (+32 ราย)เสียชีวิต รายใหม่ 1 ราย สะสม จำนวน 11 ราย อ.เมืองกาญจนบุรี ติดเชื้อ สะสมจำนวน 4,099 ราย (+20 ราย) เสียชีวิต สะสม 40 ราย และ อ.ท่ามะกา ติดเชื้อสะสม จำนวน 5,286 ราย (+22 ราย)เสียชีวิตสะสม จำนวน 49 ราย ทั้งนี้ จากตารางพบว่า กลุ่มคลัสเตอร์ที่น่าเป็นห่วงคือกลุ่มคลัสเตอร์โบสต์คริสต์ ต.วังกระแจะ อ.ไทรโยค จ.กาญจนบุรี ที่พบรายใหม่วันนี้มากถึง 20 ราย",https://www.naewna.com/local/609663,2021_10_18
แม่หอบลูก 3 คน ทิ้งไว้บ้านญาติผัวเก่า ก่อนขับรถหนีพร้อมผัวใหม่,หญิงสาววัย 30 หอบลูก 3 คน ทิ้งไว้บ้านญาติโดยขับรถหนีพร้อมสามีใหม่ อ้างฝากไว้ก่อนเข้าทำงานก่อสร้าง วันที่ 18 ตุลาคม 2564 ผู้สื่อข่าวได้รับแจ้งจาก นายก้อเดช ช่อแตง ผู้ใหญ่บ้านหินร่ม หมู่ 2 ต.คลองเคียน อ.ตะกั่วทุ่ง จ.พังงา ว่า มีชาวบ้านแจ้งว่ามี ชาย-หญิง พา เด็กชาย-หญิง จำนวน 3 คน มาปล่อยทิ้งไว้ที่บริเวณกลุ่มบ้านคลองท่อม ของบ้านหินร่ม หมู่ 2 ต.คลองเคียน ท่ามกลางการปฏิเสธของญาติภายในหมู่บ้าน จึงนำสื่อมวลชนเข้าตรวจสอบ ทราบว่า เป็น เด็กวัย 15 ปี ด.ญ.อายุ 5 ขวบ และ ด.ช.อายุ 2 ขวบ ซึ่งทั้งหมดเป็นพี่น้อง พ่อ แม่ เดียวกัน โดยทาง ผู้ใหญ่บ้าน ได้สอบถาม นางมาเรียมอายุ 44 ปีทราบว่า ฝ่ายหญิงสาววัย 30 ปี ซึ่งเป็น ภรรยาของ น้องชาย ชื่อนายสมปอง อายุ 34 ปี ชาวระนอง ได้เลิกกับ ภรรยา คือ นางบี้อายุประมาณ 30 ปี นานประมาณ 1 ปี โดยทั้งคู่มีลูกด้วยกัน 4 คน เป็นชาย 2 หญิง 2 เมื่อช่วง 3-4 เดือนที่ผ่านมา นายสมปอง ได้หอบลูกสาว อายุ 12 ปี เข้ามาอาศัยในบ้านตนเอง จากนั้นได้ทำประมงพื้นบ้านอยู่ภายในหมู่บ้านหินร่ม จนปัจจุบัน ทาง น.ส.ลัดดา อายุ 24 ปี ญาตินายสมปอง พ่อเด็ก ผู้อยู่ในเหตุการณ์ เล่าว่า ช่วงเมื่อเวลา 23.00 น. วันที่ 17 ต.ค.64 ขณะที่นายสมปอง ออกเรือหาปลาตั้งแต่ช่วงเย็น นางบี้ พร้อมสามีใหม่ ได้นำลูกๆนายสมปอง และ นางบี้ เป็นเด็กชายวัย 15 ปี เด็กหญิงวัย 5 ขวบ และ เด็กชายวัย 2 ขวบ พร้อมกระเป๋าเดินทาง กระเป๋าเสื้อผ้า เข้ามาภายในหมู่บ้านเพื่อให้ทางญาติได้เลี้ยงดู ขณะเดียวกับทางญาติที่อยู่ในหมู่บ้านต่างปฏิเสธไม่ขอรับเลี้ยง จนเกิดมีปากเสียงกัน ซึ่ง นางบี้ และสามีใหม่ ได้ขับรถยนต์หลบหนีจากหมู่บ้านไม่สนใจคำปฏิเสธของญาติและทิ้งลูกๆไว้ ทำให้ชาวบ้านได้แจ้งให้ อสม.ในพื้นที่เข้ามาให้ความช่วยเหลือโดยนำเต็นท์พักแรมให้เด็กเหล่านี้ได้พักพิงท่ามกลางความหวาดกลัวของชาวบ้านหวั่นว่า เด็กๆเหล่านี้จะนำเชื้อโควิด-19 จากต่างจังหวัดเข้ามาในพื้นที่ โดย นายก้อเดช ช่อแตง ผู้ใหญ่บ้านหินร่ม หมู่ 2 ต.คลองเคียน กล่าวว่า ได้รับแจ้งจากชาวบ้านว่ามีหญิงพาลูกมาทิ้งไว้ภายในหมู่บ้าน 3 คน และ ขับรถยนต์หลบหนีพร้อมสามีใหม่ จึงได้แจ้ง 191 ให้เจ้าหน้าที่ตำรวจช่วยสกัดรถคันดังกล่าว เป็นรถยนต์กระบะ โตโยต้า ตอนครึ่ง สีบรอนซ์ ป้ายทะเบียน ระนอง จำเลขและหมวดอักษรไม่ได้ มุ่งหน้าจาก อ.ตะกั่วทุ่ง เข้า จ.ระนอง แต่ไม่ทราบว่าสามารถสกัดได้หรือไม่ กระทั่งทราบทีหลังว่า พ่อของเด็กๆทั้งหมดเป็นคนในหมู่บ้าน เบื้องต้นได้รายงานทาง กำนัน และ นายอำเภอ ให้ทราบแล้ว และมีคำสั่งให้นำเด็กๆทั้งหมดเข้ากักตัว 14 วัน ในสถานที่กักตัวของ ต.คลองเคียน อ.ตะกั่วทุ่ง จ.พังงา บริเวณอาคารท่าเรือบ้านคลองเคียน ด้าน นาย ก. นามสมมุติ อายุ 15 ปี เด็กชายที่ถูกนำมาทิ้งไว้ กล่าวว่า แม่ตนเองมีสามีใหม่ และ เลิกกับ พ่อ ได้ประมาณกว่า 1 ปี กระทั่งแม่บอกตนเองว่า จะพามาอยู่กับพ่อสักพักเนื่องจากแม่ต้องทำงานก่อสร้างที่ อ.ตะกั่วป่า วันที่ 1 พ.ย.64 นี้ จะมารับ จึงได้นั่งรถยนต์มาจาก ต.กำพวน อ.สุขสำราญ จ.ระนอง มาตั้งแต่ช่วงเย็น ถึง บ้านหินร่ม ช่วง 23.00 น. แต่เมื่อมาถึงไม่พบพ่อ กระทั่งมีปากเสียงกับญาติๆ ทาง แม่และพ่อเลี้ยง จึงได้ขับรถออกไปโดยไม่มีตนเองและน้องๆ ส่วน นายสมปองอายุ 34 ปี พ่อของเด็กๆทั้งหมด กล่าวว่า ได้อยู่กินกับ นางบี้ มานานกว่า 16 ปี กระทั่งมีลูกๆด้วยกัน 4 คน กระทั่งเมื่อปีที่ผ่านมา ตัดสินใจเลิกรากัน โดยตกลงกันว่าจะรับผิดชอบลูกแบ่งเป็นคนละ 2 คน โดยลูกชายอายุ 15 ปี และ ลูกสาวอายุ 12 ปี ตนเองรับผิดชอบ ส่วน ลูกสาวอายุ 5 ปี และ ลูกชายอายุ 2 ขวบ นางบี้ จะดูแล กระทั่งตนเองได้ย้ายจาก กำพวน อ.สุขสำราญ มาอาศัยกับพี่สาวที่บ้านหินร่ม ได้นำลูกสาววัย 12 ปี มาด้วย ล่าสุด นางบี้ ได้แจ้งว่าจะนำลูกๆมาให้ตนเองเลี้ยงทั้งหมดแต่ตนเองแจ้งว่า บ้านที่อยู่ขณะนี้ไม่ใช่ของตนเองจึงไม่อยากให้ย้ายทั้งหมดมาอยู่ในพื้นที่นี้ แต่เมื่อนำลูกๆมาทิ้งไว้แล้วเป็นหน้าที่ของตนเองที่ต้องเลี้ยงทั้งหมดไว้ในความดูแล,https://www.naewna.com/local/609660,2021_10_18
'เมี่ยงคำดอกบัวหลวง' ฝีมือจิตอาสาหารายได้เข้า 'วัดวังหิน' บูรณะศาสนสถาน,กลุ่มจิตอาสา ร่วมเปิดห้องขนมอิ่มบุญวัดวังหิน โชว์เมนูเมี่ยงคำดอกบัวหลวง แกล้มดอกไม้พื้นถิ่น กินได้ปลอดสารเคมี โพสขายออนไลน์ หารายได้ถวายวัดวังหิน บูรณะศาสนสถาน จัดตั้งโรงทานทุกวันอาทิตย์ เพื่อช่วยเหลือประชาชนในยุคเกิดการระบาดของโควิด-19 18 ต.ค.64 ที่วัดวังหิน ม.1 ต.พลายชุมพล อ.เมือง จ.พิษณุโลก กลุ่มจิตอาสาห้องขนมอิ่มบุญวัดวังหิน กำลังง่วนอยู่กับการทำเมนูอาหารว่าง อย่างเมนูเมี่ยงดอกบัว เสริมทัพด้วยดอกไม้พื้นบ้าน ส่งลูกค้าตามออเดอร์ที่เปิดรับทางโลกออนไลน์ เพื่อนำรายได้ถวายวัด เพื่อพัฒนาปรับปรุงบูรณะวัดและจัดตั้งโรงทานทุกๆ วันอาทิตย์ นางแอน แสงจันทร์ อายุ 51 ปี อยู่บ้านเลขที่ 97/1 ถ.ศรีถมอรัตน์ ต.ในเมือง อ.เมือง จ.พิษณุโลก ได้เล่าถึงที่มาที่ไปของห้องขนมอิ่มบุญวัดวังหิน ว่าเกิดขึ้นจากลูกชายตนเคยบวชอยู่วัดแห่งนี้ ก็มาทำบุญเรื่อยมาศรัทธาวัดนี้ เพราะจะมีกิจกรรมต่างๆ ที่ช่วยเหลือประชาชนเรื่อยมา จึงมารวมกลุ่มตั้งชื่อว่าห้องอิ่มบุญวัดวังหินก็จะผลัดเปลี่ยนหมุนเวียนทำเมนูอาหาร ขนม ของทานเล่นต่างๆ ที่ปัจจุบันหาทานยาก ซึ่งคนในกลุ่มก็จะปรึกษาหารือกันเรื่องเมนูว่าแต่ละสัปดาห์จะทำเมนูอะไร เมื่อก่อนเกิดการระบาดของโควิด ก็จะเปิดห้องขนมอิ่มบุญ ที่วัดแห่งนี้ ประชาชนทั่วไปก็จะแวะมาอุดหนุน จนกระทั่งเกิดการระบาดของโควิด ทำให้คนเข้าวัดน้อยลงไปถนัดตา ห้องขนมอิ่มบุญก็จำหน่ายไม่ค่อยได้เพราะคนไม่อยากออกจากบ้านกัน ตนจึงมานั่งหาวิธีกันว่าจะทำอย่างไรให้เรายังพอหารายได้มาช่วยวัดได้ถึงแม้ คนจะเข้าวัดน้อยลง จึงลองโพสขายทางสื่อโซเชียล โดยประเปลี่ยนเมนูไปทุกๆ สัปดาห์ ทั้งเมี่ยงคำบัวหลวง ข้าวแช่ชาววัง แตงโมปลาแห้ง ข้าวยำปักษ์ใต้ ซึ่งได้รับผลตอบรับที่ดีมาก ยอดจำหน่ายกลับมาเพิ่มขึ้นกว่าเดิมแม้คนเขาวัดจะน้อยลง โดยเฉพาะเมนู เมี่ยงคำดอกบัวหลวง ได้รับกระแสตอบรับที่ดีมากๆ จนต้องเพิ่มจำนวนการผลิตให้เพียงพอต่อความต้องการของลูกค้า เพราะเมี่ยงคำดอกบัวหลวงของเราเป็นสูตรชาววัง น้ำเมี่ยงของเราจะเข้มข้นเป็นพิเศษ นำมาประยุกต์ให้แตกต่าง ด้วยการเสริม ดอกไม้พื้นถิ่น เช่น ดอกเฟื่องฟ้า ดอกเข็ม ดอกอัญชัน เกสรดอกบัว เข้าไปด้วย ซึ่งทานได้ปลอดสารเคมี 100% นางแอน แสงจันทร์ บอกต่ออีกว่า กลุ่มจิตอาสาที่มาร่วมส่วนใหญ่จะมีงานประจำทำกัน และเป็นกลุ่มผู้ที่ศรัทธาในวัดแห่งนี้ โดยทุกๆ วันศุกร์จะเปิดรับออเดอร์ และวันเสาร์กลุ่มจิตอาสาที่ตรงกับวันหยุด ก็จะมารวมกลุ่มกันเตรียมวัตถุดิบ อย่างเมี่ยงคำดอกบัวหลวง ก็จะไปหาเก็บดอกบัวหลวงจากแหล่งน้ำทางธรรมชาติรอบๆ วัด มะนาว มะพร้าว ถั่ว สมาชิกในกลุ่มก็นำมาร่วมบุญ แต่อะไรที่หาเองไม่ได้ก็จะซื้อ โดยจำหน่ายชุดละ 99 บาท ปริมาณเยอะ สามารถทานได้ถึง 3 คน และวันอาทิตย์ก็จะจัดส่งตามออเดอร์ลูกค้าที่สั่งมา รายได้หลังหักค่าใช้จ่ายแล้วจะถวายให้กับวัดวังหิน เพื่อจัดตั้งโรงทานทุกวันอาทิตย์ช่วยเหลือประชาชน และใช่ปรับปรุงบูรณะวัดวังหินต่อไป. -008,https://www.naewna.com/likesara/609646,2021_10_18
ฝนถล่ม'รัฐเกรละ'ในอินเดีย คร่า26ชีวิตสูญหายอีกนับสิบ,18 ตุลาคม 2564 สำนักข่าวต่างประเทศรายงาน ทางการอินเดียรายงานพบผู้เสียชีวิตอย่างน้อย 26 ราย และผู้สูญหายอีกหลายรายจากเหตุฝนตกหนัก ซึ่งก่อให้เกิดน้ำท่วมขัง น้ำท่วม และดินถล่มในหลายพื้นที่ของรัฐเกรละทางตอนใต้ของอินเดีย ทางการได้เรียกร้องให้กองกำลังรับมือภัยพิบัติแห่งชาติ (NDRF) รวมถึงกองทัพ กองทัพเรือ และกองทัพอากาศ เร่งดำเนินการช่วยเหลือและบรรเทาภัยพิบัติที่เกิดขึ้น สื่อท้องถิ่นรายงานว่าเหตุดินถล่มที่เกิดจากฝนตกหนักส่งผลให้มีผู้สูญหายมากกว่า 10 ราย โดยขณะนี้กำลังเร่งค้นหาผู้สูญหายใต้ซากปรักหักพังในเขตกัตตะยัมและอีดุกกี อามิต ชาห์ รัฐมนตรีกระทรวกิจการภายในของอินเดีย เผยว่ารัฐบาลอินเดียกำลังติดตามสถานการณ์ในรัฐเกรละอย่างใกล้ชิด พร้อมส่งทีมกองกำลังฯ เข้าช่วยเหลือปฏิบัติการกู้ภัยในพื้นที่ที่ได้รับความเสียหายแล้ว เรากำลังเฝ้าติดตามสถานการณ์ในพื้นที่บางส่วนของรัฐเกรละอย่างต่อเนื่อง โดยรัฐบาลกลางจะให้การสนับสนุนมากที่สุดเท่าที่จะทำได้ เพื่อช่วยเหลือประชาชนที่ได้รับผลกระทบ พร้อมส่งทีมกองกำลังฯ เข้าไปช่วยเหลือแล้ว ผมขอให้ทุกคนปลอดภัย ชาห์ประกาศผ่านทางออนไลน์ ขณะเดียวกัน แถลงการณ์จากสำนักนายกรัฐมนตรีอินเดีย ระบุว่า นเรนทรา โมดี นายกรัฐมนตรีอินเดีย ได้เข้าพูดคุยและหารือเกี่ยวกับสถานการณ์ฝนตกหนักและดินถล่มที่เกิดขึ้นกับปีนารายี วิชยัน มุขมนตรีรัฐเกรละ พร้อมแสดงความเสียใจอย่างสุดซึ้งต่อผู้เสียชีวิต นอกจากนี้ วิชยันยังได้สั่งให้หน่วยงานของรัฐดำเนินการตามขั้นตอนที่จำเป็น เพื่อช่วยเหลือประชาชนออกจากพื้นที่ที่ได้รับผลกระทบ และอพยพผู้อาศัยในพื้นที่ที่มีแนวโน้มว่าจะเกิดดินถล่มและน้ำท่วม,https://www.naewna.com/inter/609678,2021_10_18
ผู้ต้องหาวิ่งหนีออกจากโรงพัก ชิงกระบะหนีกบดานบนเขา อ้างน้อยใจไม่มีญาติเยี่ยม,"วันที่ 18 ตุลาคม 2564 เวลา 12.30 น. ภายใต้การอำนวยการของ พ.ต.อ.เสริม ขวัญนิมิต รอง ผบก.ภ.นครศรีธรรมราช สั่งการให้กำลังตำรวจชุดไล่ล่า สภ.สิชล จ.นครศรีธรรมราช นำโดย พ.ต.อ.เกียรติศักดิ์รามสวัสดิ์ ผกก.สภ.สิชล,พ.ต.ท.บัณฑิตสุขะวิศิษฎ์ รอง ผกก.ป.,พ.ต.ท.ภูรินทร์ เพชรที่วัง สว.สส.,นายวีระชัยบุญนิสัย ปลัดอำเภอสิชล,นายสุพจน์ พูลสวัสดิ์ อดีตนายก อบต.สิชล สนธิกำลังร่วมตำรวจชุดสืบสวน และ อส.ฝ่ายปกครองอำเภอสิชล กว่า 20 นาย พร้อมอาวุธปืนครบมือบุกขึ้นบนยอดภูเขาห้วยโศก ท้องที่หมู่ 11 ต.สี่ขีด อ.สิชล จ.นครศรีธรรมราช เพื่อปิดล้อมจับกุมนายณัฐกานต์ หรือ อาย เกสรสิทธิ์ อายุ 30ปี อยู่บ้านเลขที่ 33/5 หมู่ 2 ต.สี่ขีด อ.สิชล จ.นครศรีธรรมราช พร้อมของกลางอาวุธปืนพกสั้นไม่ทราบชนิด และขนาดจำนวน 1 กระบอก ขณะนอนหลับอยู่ในขนำยอดเขา โดยจับกุมอย่างละม่อม และไม่มีการต่อสู้ ก่อนคุมตัวลงจากภูเขา ดำเนินคดีที่ สภ.สิชล ในข้อหาเสพยาเสพติดและหลบหนีการจับกุมของเจ้าพนักงานขณะปฏิบัติหน้าที่และชิงทรัพย์รถยนต์กระบะยี่ห้ออีซูซุ สีบรอนซ์เงิน ทะเบียน บพ – 2017 นครศรีธรรมราช ซึ่งเป็นรถกระบะของนายพูนสินธ์ พูลสวัสดิ์ กำนันตำบลสิชล เหตุเกิดเมื่อเย็น17ตค.ที่ผ่านมา สำหรับเหตุการณ์ไล่ล่าระทึกครั้งนี้ เกิดขึ้นเมื่อช่วงเช้าวันที่ 17 ต.ค.ที่ผ่านมา ขณะที่นายณัฐกานต์ หรือ อาย ถูกเจ้าหน้าที่ตำรวจ สภ.สิชล จับกุมข้อหาเสพยาเสพติด และคุมตัวขังในห้องขัง สภ.สิชล แต่ขณะนายณัฐกานต์ ถูกคุมขังในห้องขัง นายณัฐกานต์ หรืออาย หลอกล่อสิบเวรด้วยการพยายามใช้เสื้อผ้าจะผูกคอตายในห้องขัง สิบเวรและตำรวจ จึงเปิดห้องขังเข้าไปช่วยเหลือพร้อมห้ามไม่ให้นายณัฐกานต์ คิดสั้นผูกคอตาย กระทั้งนายณัฐกานต์ ฉวยจังหวะพยายามหลบหนี ก่อนจะเกิดการกอดรัดชุลมุน หลังจากตำรวจ ควบคุมสถานการณ์เอาไว้ได้ พร้อมปลอบประโลมนายณัฐกานต์ จนนายณัฐกานต์ สงบสติอารมณ์ลง จากนั้นเจ้าหน้าที่ตำรวจ พากันเดินออกจากห้องขัง แต่เกิดเผลอทำไฟแซ็กหล่นในห้องขัง นายณัฐกานต์ จึงเก็บไว้ได้ กระทั่งช่วงเย็นวันเดียวกัน ( 17 ต.ค.) นายณัฐกานต์ เกิดแผลงฤทธิ์ขึ้นมาอีก ครั้งนี้หลอกล่อเจ้าหน้าที่ตำรวจ ด้วยการใช้ไฟแซ็คจุดกล่องโฟมข้าวในห้องน้ำจนเกิดไฟลุกไหม้ควันไฟพวยพุ่ง สิบเวรและตำรวจ ในโรงพัก จึงรีบไขกุญแจห้องขังเข้าไปดับไฟในห้องน้ำ ทันใดนายณัฐกานต์ ฉวยโอกาส จังหวะที่ตำรวจกำลังช่วยกันดับไฟ วิ่งหนีออกจากห้องขังออกไปหน้าโรงพักไปทางหน้าโรงพยาบาลสิชล ระหว่างนั้นนายพูนสินธ์ พูลสวัสดิ์ กำนัน ต.สิชล ทำธุระอยู่แล้วจอดรถกระบะติดเครื่องอยู่หน้าโรงพยาบาลนายณัฐกานต์ จึงวิ่งไปเปิดประตูรถกระบะขับรถของกำนัน ขับหลบหนีไปอย่างรวดเร็ว โดยขับหนีไปทาง ต.สี่ขีด อ.สิชล ขับมุ่งหน้าขึ้นภูเขาห้วยโศก หมู่ 11 ต.สี่ขีด อ.สิชล จากนั้นนายณัฐกานต์ ทิ้งรถกระบะที่บริเวณเชิงภูเขา แล้วเดินเท้าหลบหนีขึ้นบนภูเขาโดยหยิบอาวุธปืนพกสั้นไม่ทราบขนาดของกำนันที่อยู่ในรถติดตัวไปด้วย หลังเกิดเหตุกำลังเจ้าหน้าที่ตำรวจ สภ.สิชล และ อส.ฝ่ายปกครองอำเภอสิชล กว่า 20 นาย พร้อมอาวุธปืนครบมือ ไล่ล่าติดตามตัวนายณัฐกานต์ ไปถึงจุดที่ทิ้งรถไว้เชิงภูเขา แต่เนื่องจากมืดค่ำ และฝนตกหนักทั้งคืน กำลังเจ้าหน้าที่ จึงหยุดไล่ล่าและปิดล้อมภูเขาลูกเอาไว้ทั้งคืน กระทั่งรุ่งเช้ากำลังเจ้าหน้าที่พร้อมอาวุธปืนครบมือเดินเท้าบุกขึ้นบนภูเขา โดยใช้เวลาเดินเท้ากว่า 2 ชม.จนถึงยอดเขา และพบตัวนายณัฐกานต์ กำลังนอนหลับอย่างสบายอยู่ในขนำยอดเขา จึงกระจายกำลังปิดล้อมขนำก่อนบุกจับอย่างระมัดระวัง เนื่องจากนายณัฐกานต์ มีอาวุธปืนติดตัวอยู่ แต่สุดท้ายเจ้าหน้าที่บุกเข้าชาร์ทจับกุมนายณัฐกานต์ ได้อย่างละม่อม ก่อนคุมตัวลงจากภูเขาดำเนินคดีที่ สภ.สิชล สอบสวนนายณัฐกานต์ ผู้ต้องหา รับสารภาพ สาเหตุที่หลบหนีออกจากห้องขัง เนื่องจาเกิดความเครียด หลังถูกจับกุม แต่ไม่มีญาติมาเยี่ยมแม้แต่คนเดียว จึงวางแผนหลบหนีดังกล่าว",https://www.naewna.com/local/609683,2021_10_18
ช้างศึก U-23 ตั้ง'ธนวัฒน์'กัปตันทีม  ลุยคัดเอเชีย ที่มองโกเลีย,"วันที่ 18 ตุลาคม 2564 ความเคลื่อนไหวทัพ ช้างศึกหนุ่ม ทีมฟุตบอลทีมชาติไทย รุ่นอายุไม่เกิน 23 ปี ชุดเข้าร่วมการแข่งขัน ฟุตบอลชิงแชมป์เอเชีย ยู-23 รอบคัดเลือก กลุ่มเจ ระหว่างวันที่ 21-31 ตุลาคม ที่ กรุงอูลันบาตอร์ ประเทศมองโกเลีย ล่าสุด ทั้งหมด ออกเดินทางจากท่าอากาศยานสุวรรณภูมิ ประเทศไทย ด้วยสายการบินมองโกเลียน แอร์ไลน์ เที่ยวบินโอเอ็ม3701 ไปยังกรุงอูลันบาตอร์ ประเทศมองโกเลีย แล้ว โดย มาดามแป้ง นวลพรรณ ล่ำซำ ผู้จัดการทีมชาติไทยชุดใหญ่ และรุ่นอายุไม่เกิน 23 ปี เผยว่า เป็นวันสำคัญอีกหนึ่งวันของเรา ซึ่งนักกีฬาเดินทางพร้อมกัน 26 คน รอเพียง โอเว่น ชาร์ลี จากเบลเยียม ที่รอเรื่องเอกสาร จะบินมาสมทบ ก่อนเดินทางแป้งขอตั้งกัปตันทีม น้องกัน ธนวัฒน์ ซึ้งจิตถาวร จากเลสเตอร์ ซิตี้ เพื่อให้ทุกอย่างสมบูรณ์พร้อม และตั้งรองกัปตันทีมสองคน คือ กรวิชญ์ ทะสา จากเมืองทอง ยูไนเต็ด และ จตุรพัช สัทธรรม จากการท่าเรือ เอฟ.ซี. โดยหวังว่านักกีฬาทุกคนที่ร่วมเดินทางครั้งนี้จะเป็นส่วนหนึ่งในการสร้างความสำเร็จของทีม ด้าน โค้ชโย่ง วรวุธ ศรีมะฆะ กุนซือใหญ่ช้างศึก U23 เผยความพร้อมของทีมว่า ไม่กังวลเรื่องสภาพอากาศที่หนาวเย็น รวมถึงความเบาบางของอากาศ เชื่อว่านักเตะทุกคนสามารถปรับตัวได้แน่นอนในการฝึกซ้อมร่วมกัน หลายคนเคยเดินทางไปมองโกเลียมาแล้ว รวมถึงเราเตรียมอุปกรณ์ทุกอย่างไปพร้อม ส่วนเป้าหมายก็เป็นไปตามผู้จัดการทีมมอบนโยบายไว้คือสามแต้มทั้งสามนัดนอกจากนี้ มาดามแป้ง ยังนำคณะผู้ฝึกสอนและนักกีฬา แสดงธงชาติไทยและร้องเพลงชาติไทยร่วมกันเพื่อแสดงพลังของนักกีฬาทีมชาติไทยในการแข่งขันระดับนานาชาติ สำหรับโปรแกรม ช้างศึกU-23 จะประเดิมสนามนัดแรก ประกอบพบ มองโกเลีย (เจ้าภาพ) ในวันที่ 25 ตุลาคม เวลา 10.00 น., นัดที่สอง พบ ลาว วันที่ 28 ตุลาคม เวลา 14.00 น. และนัดสุดท้าย พบ มาเลเซีย วันที่ 31 ตุลาคม เวลา 10.00 น. (ตามเวลาประเทศไทย) ถ่ายทอดสดทางช่องวัน 31 และ AIS PLAY โดย รอบคัดเลือก จะคัดทีมแชมป์กลุ่มเข้ารอบสุดท้าย และอันดับสองที่ดีที่สุด 4 จาก 10 กลุ่ม เข้ารอบไปเล่นรอบสุดท้ายที่ประเทศอุซเบกิสถานปีหน้า",https://www.naewna.com/sport/609692,2021_10_18
ลุยต่อเฟส2! อภ.สั่งเพิ่มชุดตรวจ ATK อีก 2 ล้านชุด เตรียมขายออนไลน์,ลุยต่อเฟส2! อภ.สั่งเพิ่มชุดตรวจ ATK อีก 2 ล้านชุด เตรียมขายออนไลน์ 18 ตุลาคม 2564 องค์การเภสัชกรรม หรือ อภ. (จีพีโอ) แจ้งว่า อภ.ได้เริ่มจำหน่ายชุดตรวจโควิด-19 คุณภาพ ภายใต้ โครงการ ATK คุณภาพเพื่อสังคมไทย เพื่อจัดหาและจำหน่าย ATK คุณภาพได้มาตรฐานสำนักงานคณะกรรมการอาหารและยา (อย.) ในราคาเหมาะสม ให้แก่ประชาชน หน่วยงานภาครัฐและเอกชนต่าง ๆ โดยเปิดจำหน่ายให้กับประชาชนผ่านร้านขายยาขององค์การเภสัชกรรมทั้ง 8 สาขาทั่วกรุงเทพ ในระยะแรก ได้ดำเนินการจัดหามาแล้วจำนวน 2 ล้านชุด ชุดละ 40 บาท เป็น ATK ที่ได้รับการขึ้นทะเบียนจาก อย. และผ่านการทดสอบคุณภาพที่ห้องปฏิบัติการที่ได้มาตรฐานของคณะแพทยศาสตร์ โรงพยาบาลรามาธิบดี สำหรับแนวทางการจำหน่ายในแต่ละวัน ที่ร้านขายยาองค์การเภสัชกรรม สาขาราชเทวี (สำนักงานใหญ่) ตรงข้ามโรงพยาบาลรามาธิบดี จะเริ่มเปิดให้ประชาชนรับบัตรคิวและจำหน่ายตั้งแต่เวลา 08.00 น. เป็นต้นไป จำนวนสินค้าที่จำหน่ายมี 2 รูปแบบคือ แบบชุดซองละ 5 ชุด จำนวน 500 คิว และแบบกล่อง กล่องละ 20 ชุด จำนวน 500 คิว จำกัดการซื้อหนึ่งคิวต่อหนึ่งรูปแบบ เพื่อให้ประชาชนที่ต้องการได้เข้าถึงผลิตภัณฑ์มากขึ้น ในส่วนของสาขาอื่นๆ จะมีการเปิดจำหน่ายให้กับประชาชนในรูปแบบ และการบริหารจัดการที่ใกล้เคียงกันกับสาขาราชเทวี ทั้งนี้ จำนวนคิวต่อวันขึ้นอยู่กับแต่ละสาขา ได้แก่ สาขายศเส สาขาจรัญสนิทวงศ์ สาขาเทเวศร์ สาขารังสิต สาขากระทรวงสาธารณสุข ตึกกรมการแพทย์ สาขาเวชศาสตร์เขตร้อน และสาขาศูนย์ราชการเฉลิมพระเกียรติ 80 พรรษา โดยองค์การเภสัชกรรมจะมีการประเมินสถานการณ์ความต้องการของแต่ละร้าน หากมีความต้องการสูงก็จะกระจายจากสาขาราชเทวี ไปยังสาขาอื่นๆ และในเร็วๆนี้ องค์การเภสัชกรรมจะมีการจำหน่ายผ่านระบบออนไลน์ด้วย ซึ่งขณะนี้ได้ยื่นเรื่องขออนุญาตโฆษณาเครื่องมือแพทย์กับ อย.แล้ว และเมื่อได้รับอนุญาตก็จะเริ่มจำหน่ายต่อไป หลังจากที่องค์การเภสัชกรรมได้มีการเผยแพร่ประชาสัมพันธ์การจัดจำหน่ายดังกล่าว มีผลการตอบรับของประชาชนและหน่วยงานต่างๆทั้งภาครัฐและเอกชนสนใจจะซื้อผลิตภัณฑ์เป็นจำนวนมาก องค์การเภสัชกรรมจึงได้เร่งจัดหาชุดตรวจ ATK ภายใต้ โครงการ ATK คุณภาพเพื่อสังคมไทย เฟส 2 เพิ่มอีกจำนวนกว่า 2 ล้านชุด สำหรับหน่วยงาน บริษัท องค์กรต่างๆ ที่ต้องการซื้อ ATK ให้ทำหนังสือถึง ผู้อำนวยการกองการขายภาคเอกชน แจ้งจำนวนที่ต้องการสั่งซื้อ พร้อมชื่อ และเบอร์โทรติดต่อกลับ โดยติดต่อสั่งซื้อได้ที่กองการขายเอกชน โทร 02-203-8841 Fax 02-640-7977 Add Line ที่เบอร์ 094 1909469 Email : kitti.r@gpo.or.th สำหรับประชาชนทั่วไป สามารถซื้อได้ที่ร้านขายยาองค์การเภสัชกรรมทุกสาขา ได้แก่ ร้านขายยาสาขาราชเทวี (สำนักงานใหญ่) ตรงข้ามโรงพยาบาลรามาธิบดี โทร.02-203-8847 และ 02-203-8849 ร้านขายยาสาขายศเส ด้านข้างโรงพยาบาลหัวเฉียว โทร 02-222-5931 และ 02-225-6367 ร้านขายยาสาขาจรัญสนิทวงศ์ โทร 02-412-9377 ร้านขายยาสาขาเทเวศร์ เยื้องธนาคารแห่งประเทศไทย โทร 02-282-0729 ร้านขายยาสาขารังสิต ใกล้ตลาดสี่มุมเมือง โทร 02-536-3526 และ 02-536-4086 ร้านขายยาสาขากระทรวงสาธารณสุข ตึกกรมการแพทย์ อาคาร 2 ชั้น 1 โทร 02-951-0925 และ 02-590-6034 ร้านขายยาสาขาเวชศาสตร์เขตร้อน ข้างธนาคารไทยพาณิชย์ โทร 02-354-9061 ร้านขายยาสาขาศูนย์ราชการเฉลิมพระเกียรติ 80 พรรษา โทร 02-143-8768 หรือติดต่อสอบถามข้อมูลเพิ่มเติมได้ที่ Call Center โทร 1648 -005,https://www.naewna.com/local/609696,2021_10_18
'ญี่ปุ่น'เดินหน้าปล่อยน้ำปนเปื้อนกัมมันตรังสี จากโรงไฟฟ้าฟุกุชิมะ,"18 ตุลาคม 2564 สำนักข่าวต่างประเทศรายงาน นายกรัฐมนตรีฟุมิโอะ คิชิดะ ยืนยันแผนระบายน้ำปนเปื้อนจากโรงไฟฟ้านิวเคลียร์ฟุกุชิมะ โดยย้ำว่าต้องเดินหน้าต่อเท่านั้น ทั้งนี้ รัฐบาลญี่ปุ่นในสมัยของนายกรัฐมนตรีโยชิฮิเดะ ซึงะ มีมติเมื่อเดือน เม.ย.ที่ผ่านมา ให้เตรียมทยอยปล่อยน้ำปนเปื้อนกัมมันตรังสีจากโรงไฟฟ้านิวเคลียร์ฟุกุชิมะประมาณ 1.25 ล้านตัน จากอ่างเก็บ 1,020 แห่ง ลงสู่มหาสมุทรแปซิฟิก ภายในระยะเวลาอีก 2 ปีข้างหน้า เนื่องจากอ่างเก็บน้ำเสียภายในโรงไฟฟ้าที่รองรับปริมาณน้ำได้สูงสุด 1.37 ล้านตัน จะเต็มความจุภายในปี 2565 โดยน้ำเสียทั้งหมดจะผ่านกระบวนการกรองเพื่อลดสารอันตรายลงไม่น้อยกว่า 40% ก่อนปล่อยลงสู่ทะเล ด้านหน่วยงานที่เกี่ยวข้องทุกแห่งประเมินสถานการณ์ และเตรียมแผนการรองรับ เพื่อสร้างความเชื่อมั่นให้กับทุกฝ่าย ทั้งในด้านความปลอดภัยต่อการดำเนินชีวิตของประชาชน และระบบนิเวศ อย่างไรก็ตาม จีนและเกาหลีใต้ยังคงประท้วงอย่างหนักว่าไร้ความรับผิดชอบและขอให้ประชุมร่วมกันอีกครั้งก่อน ด้านสหรัฐออกมาปกป้องญี่ปุ่น ว่าได้ปฏิบัติตามแนวทางของทบวงการพลังงานปรมาณูระหว่างประเทศ (ไอเออีเอ) แม้ปริมาณน้ำที่จะปล่อยลงสู่ทะเลนั้น มากกว่าเกณฑ์ของไอเออีเอหลายเท่าตัว",https://www.naewna.com/inter/609705,2021_10_18
"‘กกต.’สรุปยอดสมัคร‘อบต.’ทั่วประเทศ136,250คน มากสุด‘โคราช’","เมื่อวันที่ 18 ตุลาคม 2564 สำนักงานคณะกรรมการการเลือกตั้ง(กกต.)ได้เปิดเผยผลการสมัครเลือกตั้งนายกและสมาชิกสภาองค์การบริหารส่วนตำบล(อบต.)ที่กกต. เปิดรับสมัครระหว่างวันที่11-15ต.ค.ที่ผ่านมา ว่ามีผู้สมัครรับเลือกตั้ง ทั่วประเทศ 76 จังหวัด รวมจำนวน 136,250 คน แบ่งออกเป็น ผู้สมัครรับเลือกตั้งนายกองค์การบริหารส่วนตำบล จำนวน 12,309 คน และผู้สมัครรับเลือกตั้งสมาชิกสภาองค์การบริหารส่วนตำบล จำนวน 123,941 คน โดยจังหวัดที่มีผู้สมัครสูงสุด 10 อันดับแรก ได้แก่ 1. จ.นครราชสีมา จำนวน 7,333 คน แบ่งเป็น ผู้สมัครนายกอบต.จำนวน 554 คน และสมาชิกอบต.จำนวน 6,779 คน 2. จ.ศรีสะเกษ จำนวน 5,621 คน แบ่งเป็น ผู้สมัครนายกอบต.จำนวน 479 คน และผู้สมัครสมาชิกอบต. จำนวน 5,142 คน 3. จ.สุรินทร์ จำนวน 5,062 คน แบ่งเป็น ผู้สมัครนายกอบต. จำนวน 371 คน และผู้สมัครสมาชิกอบต. จำนวน 4,691 คน 4. จ.อุบลราชธานี จำนวน 4,823 คน แบ่งเป็น ผู้สมัครนายกอบต.จำนวน 415 คน ผู้สมัครสมาชิกอบต. จำนวน 4,408 คน 5. จังหวัดบุรีรัมย์ จำนวน 4,445 คน แบ่งเป็น ผู้สมัครนายกอบต.จำนวน 349 คน ผู้สมัครสมาชิกอบต.จำนวน 4,096 คน 6. จังหวัดขอนแก่น จำนวน 3,761 คน แบ่งเป็น ผู้สมัครนายกอบต.จำนวน 361 คน ผู้สมัครสมาชิกอบต.จำนวน 3,400 คน 7. จ.มหาสารคาม จำนวน 3,686 คน แบ่งเป็น ผู้สมัครนายกอบต.จำนวน 294 คน และผู้สมัครรับเลือกตั้งสมาชิกอบต.จำนวน 3,392 คน 8. จ.ร้อยเอ็ด จำนวน 3,609 คน แบ่งเป็น ผู้สมัครนายกอบต.จำนวน 325 คน และผู้สมัครสมาชิกอบต.จำนวน 3,284 คน 9. จ.ชัยภูมิ จำนวน 3,322 คน แบ่งเป็น ผู้สมัครนายกอบต.จำนวน 262 คน ผู้สมัครสมาชิกอบต. จำนวน 3,060 คน 10. จ.นคร ศรีธรรมราช จำนวน 3,176 คน แบ่งเป็น ผู้สมัครนายกอบต.จำนวน 280 คน ผู้สมัครสมาชิกอบต. จำนวน 2,896 คน ส่วนจังหวัดที่มีผู้สมัครน้อยที่สุด คือ จ.ภูเก็ต จำนวน 121 คน แบ่งเป็น ผู้สมัครนายกอบต. 17 คน และผู้สมัครสมาชิกอบต.จำนวน 104 คน ซึ่งอำนวยการการเลือกตั้งประจำองค์กรปกครองส่วนท้องถิ่นจะตรวจสอบความถูกต้องของการสมัครของผู้สมัคร และตรวจสอบว่าผู้นั้นมีสิทธิสมัครรับเลือกตั้งหรือไม่ ตามมาตรา 52 วรรคสาม และวรรคสี่ พ.ร.บ.การเลือกตั้งสมาชิกสภาท้องถิ่นหรือผู้บริหารท้องถิ่น พ.ศ. 2562เมื่อเห็นว่าถูกต้องและผู้นั้นมีสิทธิสมัครรับเลือกตั้ง ให้ประกาศรายชื่อผู้สมัครภายใน 7 วันนับแต่วันปิดรับสมัครไว้โดยเปิดเผย ณ ที่เลือกตั้ง หรือบริเวณใกล้เคียงกับที่เลือกตั้ง หรือสถานที่อื่นที่เห็นสมควรรวมทั้งปิดประกาศคุณสมบัติและลักษณะต้องห้ามตามมาตรา 49 และมาตรา 50 ไว้ ณ ที่ปิดประกาศดังกล่าวด้วย - 004",https://www.naewna.com/politic/609701,2021_10_18
สาวฮึดสู้ใช้เงินลงทุนก้อนสุดท้าย 3 พันบาท เปิดร้าน 'ข้าวห่อ 10 บาท' ลูกค้าเพียบ,"แม่เลี้ยงเดี่ยวคนขยันอยากมีกิจการของตัวเอง ใช้เงินลงทุนก้อนสุดท้าย3,000บาท เปิดขายข้าวห่อ10บาท อยากให้คนได้กินของอร่อยหลากหลายเมนูในราคาประหยัด ในสโลแกน ลูกค้าอยู่รอด แม่ค้าอยู่ได้ เปิดได้2เดือน ลูกค้าขาประจำเพียบ 18 ต.ค.64ที่ถนนพระองค์ดำ อ.เมือง จ.พิษณุโลก ย่านอาหารการกินหลากหลายของคนเมืองพิษณุโลก ในทุก ๆ เช้าและทุกเย็น จะมีแม่ค้าจำนวนมากตั้งร้านสตรีทฟู้ดขายอาหารหลากหลาย ในภาคเช้า มีหลายสิบร้านค้าเปิดบริการริมถนนตั้งแต่06.00-09.00น. มีอยู่ร้านหนึ่งที่เปิดใหม่และดูสะดุดตา ร้านข้าวห่อ10บาท บริเวณหน้าศูนย์บริจาคโลหิตแห่งชาติภาค9พิษณุโลก และจะมีลูกค้าทั้งขาประจำและขาจร แวะเวียนมาอุดหนุนไม่ขาดสาย ด้วยสนนราคาที่ถูก และเมนูกับข้าวหลากหลายร่วม20กว่าอย่างในแต่ละวัน ร้านข้าวห่อ10บาท เพิ่งเปิดขายมาได้2เดือน ดำเนินงานโดย นางสาวเดือนเพ็ญ เอี่ยมสาย อายุ30ปี ชาว ต.สมอแข อ.เมือง จ.พิษณุโลก แต่ละวันในทุกเช้า06.00-09.00น. จะมาตั้งร้านขายด้วยเมนูกับข้าวสารพัดเฉลี่ยวันละ26-27อย่าง อาทิ ผัดกระเพาะไก่ ผัดกระเผาหมู ผัดฟักทอง ผัดหน่อหมาย น้ำพริก กะปิ ชะอม ไข่ดาว ไข่เจียว ข้าวต้มปลา น้ำส้ม ส่วนใหญ่ขายห่อละ10บาทเท่านั้น มีบางเมนูที่ลูกค้าสั่งเป็นกับข้าวใส่ถุงขายถุงละ10-20บาท แล้วแต่ลูกค้าต้องการ และทุกเช้าจะมีลูกค้าที่ส่วนใหญ่เป็นวัยทำงานมาอุดหนุนอย่างไม่ขาดสาย นางสาวเดือนเพ็ญ เอี่ยมสาย เป็นแม่เลี้ยงเดี่ยว มีลูกสองคน จบการศึกษาช่างอิเล็กทรอนิกส์โทรคมนาค ปวส. มวิทยาลัยเทคนิคพิษณุโลก เคยทำงานที่โรงแรมท็อปแลนด์มาร่วม5ปี ทั้งเป็นเด็กเสริฟ บาร์เท็นเดอร์ กระทั่งลูกคนแรกออกจากงานมาช่วยน้องสาวขายผัดใหญ่โตริมถนนพระองค์ดำในช่วงเย็น และด้วยฝันอยากมีกิจการของตนเอง ใช้เงินทุนก้อนสุดท้าย3,000บาท ซื้อุปกรณ์ทำครัว วัตถุดิบ มาเปิดขายร้านข้าวห่อ10บาท เมื่อสองเดือนก่อน วันแรกทำกับข้าวมาขาย7อย่าง สัปดาห์ที่สองค่อย ๆ เพิ่มกับข้าวมาเป็นวันละ15อย่าง เริ่มมีกำไรบ้าง ใช้เงินกำไรค่อย ๆ ทยอยซื้อของเข้าร้าน กระทั่งทุกวันนี้ ทำกับข้าวมาขายวันละ27อย่าง ที่สำคัญคือ เดือนเพ็ญทำคนเดียว ตั้งแต่ซื้อวัตถุดิบ ปรุงอาหาร ตั้งร้าน เก็บร้าน ล้างอุปกรณ์ นางสาวเดือนเพ็ญกล่าวว่า อยากมีกิจการของตนเอง และอยากเปิดร้านที่พออยู่ได้ ยิ่งเศรษฐกิจช่วงนี้ไม่ค้อยดีเท่าไหร่ เราก็อยากแบ่งเป็นส่วนที่ตัวเองมีให้คนอื่นบ้าง ตามสโลแกนของตน ลูกค้าอยู่ได้ แม่ค้าอยู่รอด จะมีคนบางกลุ่มที่ต้องประหยัดเงินเพื่อครอบครัว บางคนได้ค่าแรงวันละ300บาท กินกับข้าวร้านตน2-3มื้อ ต่อวัน หรือจ่ายเงิน30บาท จะมีเงินเหลือเก็บ270บาทให้ครอบครัว บางคนเหลือเงินติดบัญชีไม่กี่สิบบาท ก็มาสแกนจ่ายข้าวตนได้10บาท กับข้าวร้านตนรสชาติก็พอทานได้ ผลตอบรับที่ตนภูมิใจมากที่สุดคือ ลูกค้าจะชมว่า อร่อย ร้านสะอาด น่าทาน แม่ค้าพูดดี เพราะตนง้อลูกค้า อยากให้เขากลับมาซื้อตน แต่ละวันมีกำไรเหลือบ้าง ไม่มีขาดทุน และใครไม่มีก็มาทานได้ฟรี ในทุกวันตนก็จะมีลูกค้าขาประจำที่ตนให้ทานฟรี เขาเป็น รปภ.และหลายครอบครัวที่เดือดร้อนตนก็ติดต่อให้มารับกับข้าวของตนไปกินฟรีได้ทุกวัน สำหรับลูกค้าสนใจอุดหนุนข้าวห่อ10บาท ไปได้ทุกเช้าวันจันทร์-เสาร์06.00-09.00น. หยุดวันอาทิตย์ ร้านค้าตั้งริมถนนพระองค์ดำ ใกล้ ๆ ศูนย์บริจาคโลหิตภาค9พิษณุโลก อ.เมือง จ. พิษณุโลก หรือ โทรศัพท์082-3953569 080-8482829. -008",https://www.naewna.com/likesara/609708,2021_10_18
คนร้ายดักวางบึ้มจนท.แต่ไร้เจ็บ หน่วยข่าวได้กลิ่นเตรียมเคลื่อนไหวในพื้นที่รือเสาะ,คนร้ายดีกวางบึ้มเจ้าหน้าที่แต่ไม่มีเจ็บ ในขณะที่หน่วยข่าวได้กลิ่นคนร้ายอาวุธครบมือเคลื่อนไหวในพื้นที่รือเสาะเตรียมก่อเหตุ วันที่ 18 ตุลาคม 2564 ร.ต.อ.อุรุพงษ์ สิงห์สิ เจ้าหน้าที่ตำรวจ สภ.จะแนะ จ.นราธิวาส ได้รับแจ้งจาก ผญบ.ม.10 บ้านยารอ ต.จะแนะ อ.จะแนะ จ.นราธิวาส ว่า พบคนร้ายตัดต้นไม้ ขวางทางสาธารณะ เผายางรถยนต์ และพบวัตถุต้องสงสัยที่จุดเกิดเหตุ บริเวณบนถนนเลยสะพานบ้านยารอ ระหว่างเส้นทางข้ามเนินเขาไปทางริแง ตำบลผดุงมาตร ศปก.อ.จะแนะ ได้สั่งการให้ ชรบ.หมู่ 10 บ้านยารอ และ หมู่ 2 บ้านจะแนะ ตรวจสอบพื้นที่ท่อลอด และไหล่ทางให้ปลอดภัย ในระหว่างการประสานกำลังพล 3 ฝ่าย และ ชุดEODเข้าตรวจสอบ ต่อมาเวลา 11:45 น ได้เกิดระเบิดขึ้น บริเวณกูโบร์บ้านยารอ ห่างจากจุดตัดต้นไม้ประมาณ 500 ม. แต่โชคดีไม่มีผู้ได้รับบาดเจ็บและเสียขีวิต ขณะนี้เจ้าหน้าที่ได้ปิดกั้นบนิเวณที่เกิดเหตุแล้วห้ามผู้ไม่เกี่ยวข้องเข้าไปโดยเด็ดขาด เบื่องต้นเจ้าหน้าที่เบื่อฝีมือแนวร่วมในพื้นที่ตอบโต้เจ้าหน้าที่กรณีที่คนร้ายถูกเจ้าหน้าที่วิสามัญที่บ้านฮูแตยือลอ ต.บาเร๊ะใต้ อ.บาเจาะ จ.นราธิวาส ด้านหน่วยงานด้าสความมั่นคงในจังหวัดชายแดนภาคใต้พบเบาะแสควาทเคลื่อนไหวของกลุ่มติดอาวุธ ปรากฏภาพข่าวความเคลื่อนไหวของกลุ่มคนร้ายรุ่นใหม่ เข้ามารวมตัวกันที่บ้านสโลว์ หมู่ 7 ต.รือเสาะ อ.รือเสาะ จ.นราธิวาส รอยต่อบ้านซาตอ จำนวน 9 คน พร้อมอาวุธครบมือ โดยทำการประชุมเพื่อเตรียมการก่อเหตุ ซึ่งแหล่งข่าวได้แจ้งว่ามีการกำหนดเป้าหมายเป็นเจ้าหน้าที่ทหารพรานของ ฉก.ทพ.46 ที่มีภูมิลำเนาในพื้นที่เป็นหลัก โดยรูปแบบของการก่อเหตุในครั้งนี้จะเป็นการลักพาตัว และนำไปเชือดคอหรือตัดศรีษะ เพื่อเป็นการตอบโต้จากการบังคับใช้กฏหมายของเจ้าหน้าที่ในพื้นที่บ้านฮูแตยือลอ หมู่ 6 ต.บาเร๊ะใต้ อ.บาเจาะ จ.นราธิวาส ขอให้ทุกหน่วยเพิ่มความระมัดระวังเป็นพิเศษ -007,https://www.naewna.com/local/609722,2021_10_18
‘เลขาฯ’การันตี‘ปธ.ชวน’ร่างกายแข็งแรงดี พร้อมเปิดสมัยประชุมพ.ย.นี้,เมื่อวันที่ 18 ตุลาคม 2564 ที่รัฐสภา นายสมบูรณ์ อุทัยเวียนกุล เลขานุการประธานสภาผู้แทนราษฎร กล่าวว่า ยืนยันว่า นายชวน หลีกภัย ประธานสภาผู้แทนราษฎร มีสุขภาพร่างกายแข็งแรงดี และฝากขอบคุณพี่น้องประชาชนที่ห่วงใยและให้กำลังใจมาอย่างล้นหลาม ซึ่งจากกระแสข่าวที่เผยแพร่ในสื่อสังคมออนไลน์ว่า นายชวน เข้ารับการรักษาตัวจากการติดเชื้อในกระแสเลือด ขอชี้แจงว่าข่าวดังกล่าวเป็นข่าวตั้งแต่ปี 2562 โดยปัจจุบัน นายชวน หลีกภัย มีร่างกายแข็งแรง พร้อมทั้งฝากขอบคุณพี่น้องประชาชนที่แสดงความห่วงใยและให้กำลังใจมาอย่างล้นหลาม ขอยืนยันว่า นายชวน พร้อมปฏิบัติหน้าที่อย่างเข้มแข็ง ไม่ว่าจะเป็นภารกิจในสภา สำหรับการเตรียมพร้อมในการเปิดสมัยประชุมที่จะเกิดขึ้นในเดือนพ.ย.นี้ และเมื่อว่างจากภารกิจในสภาก็จะลงพื้นที่พบปะเยี่ยมเยียนประชาชน เพื่อมอบหน้ากากอนามัยและสอบถามถึงสถานการณ์ต่าง ๆ ด้วยความห่วงใย พร้อมทั้งส่งกำลังใจให้กับพี่น้องประชาชนที่ต้องเผชิญกับสถานการณ์โรคระบาดและประสบอุทกภัยในขณะนี้ ให้มีกำลังใจฟันฝ่าอุปสรรคและสามารถผ่านพ้นวิกฤตนี้ไปได้ เลขาฯประธานสภาฯ กล่าว - 004,https://www.naewna.com/politic/609729,2021_10_18
หนุ่มกลับจากทำงานต่างประเทศ นำความรู้ปลูก 'แคคตัส' สร้างรายได้งาม,หนุ่มกลับจากทำงานต่างประเทศ พกความรู้ความชำนาญ และขอเมล็ดพันธุ์แคคตัส นำกลับมาปลูกในไทย กลายเป็นแหล่งเพาะพันธุ์แคคตัสหลากหลายสายพันธุ์แหล่งใหญ่ จำหน่ายในราคาถูก เป็นที่รู้จักไปทั่วประเทศ 18 ต.ค.64 ที่สวนจรัญแคกตัส หมู่ที่2บ้านเนินสะอาด ตำบลท่าหมื่นราม อำเภอวังทอง จังหวัดพิษณุโลก ผู้สื่อข่าวได้พบกับ นาย จรัญ สีบุตรา อายุ53ปี เจ้าของสวนจรัญแคกตัส ที่มีเนื้อที่สวนประมาณ4ไร่2งาน ในที่ราบลุ่มเขาน้ำปาด นาย จรัญ เล่าว่า ก่อนหน้านั้นมีอาชีพทำนา เป็นชาววังทองโดยกำเนิด สมัยเป็นหนุ่ม ๆ ได้มีโอกาสเดินทางไปทำงานด้านการเกษตรที่ประเทศอิสราเอล เป็นคนคอยดูแลแคกตัสของชาวสวนที่นั่น และเป็นที่รักของเจ้าของสวน เลยให้ความรู้เรื่องการเพาะพันธุ์ ขยายพันธุ์ เทคนิคการดูแลแคกตัสมา ประกอบกับตนเป็นคนชอบอยู่แล้ว จึงมาค้นคว้าหาความรู้เพิ่มเติมด้วยตนเองอีก ก่อนกลับประเทศไทย ได้ขอเมล็ดพันธุ์กลับมาด้วยแต่ไม่มาก เพื่อนำมาเพาะพันธุ์ต่อในไทย และตั้งใจจะทำอาชีพนี้ เพราะไม่อยากกลับไปเป็นชาวนาอีก เนื่องจากการเพาะแคกตัสขายเราสามารถกำหนดราคาเองได้ และทำนาเราไม่อาจจะกำหนดราคาข้าวเองได้เลย เมื่อเวลาผ่านไป24ปี นาย จรัญ ได้สืบสานอุดมการณ์ของตนเองอย่างเรียบง่าย ลงทุนต่ำ แต่ผลผลิตงดงามมาก ขณะนี้ได้มีการเพาะพันธุ์แคกตัสเพื่อจำหน่ายหลากหลายสายพันธุ์ ส่วนใหญ่ก็จะดูความต้องการของตลาด เช่น สายพันธุ์ถังทอง สายพันธุ์ตะกูลเมโส แคกตัสเชิงเทียน และสายพันธุ์อื่น ๆ อีกมากมาย อีกทั้งยังผสมสายพันธุ์เอง เช่น พันธุ์มงกุฎ ขายในราคาต้นละแสนสอง ส่วนต้นแคกตัสที่ตนเคยขายในราคาสูงสุดมาแล้ว คือ พันธุ์สเตโนซีเรียส ขายได้ต้นละ1แสนบาท ปัจจุบันยังมีเหลืออีกมาก และมีต้นสูงกว่า3.5เมตร ตั้งราคาขายไว้ในราคา หนึ่งแสนห้าหมื่นบาท ซึ่งก็มีคนจะมาซื้อเหมือนกันในราคานี้ แต่ยังติดสถานการณ์โควิด-19จึงต้องรอ ส่วนสายพันธุ์หายาก เช่น พันธุ์บลู ต้นสีฟ้า มีอยู่ที่นี่แห่งเดียวที่ได้เพาะพันธุ์แล้วมีคนสนใจมาชม และซื้อไปประดับบ้าน มีคนรักแคกตัสบางคนก็เดินทางมารับไปจำหน่ายต่อ เพราะที่สวนจรัญแคกตัสเป็นจุดเพาะพันธุ์ขนาดใหญ่ และ กระจายแคกตัส ทั้งต้นแคกตัส และเมล็ดแคกตัสสู่ตลาด ทั้งการจำหน่ายแบบตรง และออนไลน์ มีคนงานประจำ10คน ทุกคนเป็นคนในหมู่บ้าน ซึ่งถือว่าเป็นการส่งเสริมให้เกิดการมีงานทำในหมู่บ้าน รายได้ต่อวันอยู่ที่ประมาณ1หมื่นบาท ต่อวัน ปัจจุบันสามารถปลดหนี้ที่เกิดจากการเป็นชาวนาหมดแล้ว ในขณะที่การเพาะพันธุ์ยังเดินหน้าอย่างต่อเนื่อง ในอนาคตอันใกล้นี้จะมีการขยายพื้นที่สวนออกไปอีก10ไร่ โดยจะทำเป็นสถานที่ท่องเที่ยวของอำเภอวังทองแห่งใหม่ สามารถเดิน และนั่งเกวียนชมแคกตัสกันได้ในอีกประมาณ1ปี จะได้เห็นแน่นอน ท่านใดสนใจสามารถติดต่อเข้าชมสวนจรัญแคกตัสได้ฟรี ที่ โทร089-5415916หรือที่เพจFace bookสวนจรัญ แคคตัส โดยมีลูกทั้ง2คน ของ นาย จรัญ เป็นแอดมินคอยดูแลอยู่ อ่อ ที่ลืมไม่ได้ก็คือ การเข้าชมในสวนแคกตัส ต้องใส่แมส และวัดใข้ก่อนเข้าสวน. -008,https://www.naewna.com/likesara/609717,2021_10_18
'กัมพูชา'ลดเวลากักตัว’ นักเดินทางขาเข้าฉีดวัคซีนโควิดครบโดส,18 ตุลาคม 2564 สำนักข่าวต่างประเทศรายงาน รัฐบาลกัมพูชาตัดสินใจลดระยะเวลากักตัวสำหรับนักเดินทางขาเข้าที่ฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ครบโดสแล้ว หลังจากประชากรกัมพูชาส่วนมากเข้ารับวัคซีนป้องกันโรคโควิด-19 แล้ว นักลงทุนต่างชาติ ผู้เชี่ยวชาญทางเทคนิค นักการทูต ผู้จัดการ-ผู้ประสานงานโครงการ และเจ้าหน้าที่รัฐกัมพูชา ที่เดินทางกลับจากภารกิจในต่างประเทศ จะต้องกักตัว 3 วัน ขณะผู้โดยสารขาเข้าทั่วไป ทั้งชาวกัมพูชาและชาวต่างชาติ จะต้องกักตัว 7 วัน สำหรับนักเดินทางที่ไม่ได้ฉีดวัคซีนหรือยังฉีดไม่ครบโดสจะต้องกักตัว 14 วัน โดยนักเดินทางชาวต่างชาติยังคงต้องแสดงผลตรวจโรคโควิด-19 เป็นลบในระยะ 72 ชั่วโมงก่อนเดินทางมาถึง และต้องแสดงใบรับรองการฉีดวัคซีนครบโดสพร้อมวันที่กำกับ นอกจากนั้นนักเดินทางต้องมีหลักฐานที่พักระหว่างกักตัวและถือเอกสารประกันภัยโรคโควิด-19 ที่ออกโดยสมาคมประกันภัย ฟอร์เต อินชัวรันซ์ (กัมพูชา) พร้อมเข้ารับการทดสอบพีซีอาร์เมื่อเดินทางมาถึง โดยนักเดินทางต้องยื่นขอวีซ่าจากสถานเอกอัครราชทูตกัมพูชาในต่างประเทศเท่านั้น อนึ่ง กฎระเบียบชุดใหม่นี้มีผลบังคับใช้ตั้งแต่วันที่ 18 ต.ค. เป็นต้นไป ไช สิวลิน ประธานสมาคมตัวแทนด้านการท่องเที่ยวกัมพูชา ให้สัมภาษณ์กับสำนักข่าวซินหัวว่า นโยบายกักตัวใหม่นี้เป็นสัญญาณที่ดีต่ออุตสาหกรรมการท่องเที่ยว ซึ่งได้รับผลกระทบโรคระบาดอย่างหนัก เนื่องจากจะผลักดันให้นักลงทุน นักธุรกิจ และนักท่องเที่ยวเดินทางมายังกัมพูชา กระทรวงฯ ระบุว่ามีประชาชนกัมพูชาฉีดวัคซีนป้องกันโรคโควิด-19 อย่างน้อยหนึ่งโดสแล้ว 13.58 ล้านคน คิดเป็นร้อยละ 84.9 ของประชากรทั้งหมด 16 ล้านคน โดยมีผู้ฉีดครบโดส 12.54 ล้านคน (ร้อยละ 78.3) และผู้ฉีดวัคซีนโดสกระตุ้น 1.36 ล้านคน (ร้อยละ 8.5),https://www.naewna.com/inter/609734,2021_10_18
เปลือยใจ'น้อง พรสุดา'นางเอกดังยุค90 หลังหย่าอดีตสามีนักการทูตชาวบรูไนนาน 5 ปี,น้อง พรสุดา ต่ายเนาว์คง นางเอกนักแสดงยุค 90 ขอมาเปิดใจหลังเลิกลากับอดีตสามีนักการทูตชาวบรูไน หลังซุ่มเงียบหย่ามานาน 5 ปี เผยเส้นทางในวงการบันเทิงถ้าไม่มีฝีมืออยู่ไม่ได้ ในรายการ คุยแซ่บSHOW ที่มี เป๊กกี้ ศรีธัญญา และ ธัญญ่า ธัญญาเรศ เองตระกูล เป็นพิธีกรดำเนินรายการ ตอนที่แต่งงานกับสามี ข่าวดังมากขนาดไหน น้อง พรสุดา : ทุกคนให้ความสนใจเพราะตอนนั้นยังไม่มีนักแสดงคนไหนแต่งงานกับนักการฑูต เราน่าจะเป็นคนแรก เขาก็เลยรู้สึกว่าแปลก ว่าเราเจอกันได้อย่างไร คืออาจจะไม่ได้ดังมาก แต่ทุกคนจะให้ความสนใจว่า เราเป็นนักแสดงซึ่งอยุ่กับกองถ่าย ทำไมไปเจอกับนักการฑูตที่ไม่น่าจะมาเจอกันได้ ตอนนั้นทำไมตัดสินใจแต่งงาน น้อง พรสุดา : คือตอนนั้นเราอายุ 30 แล้ว และยุคนั้นผู้หญิงอายุ 20 กว่าก็ต้องแต่งงานแล้ว และเพื่อนๆ ก็ทยอยแต่งงาน ทำให้เรารู้สึกเคว้งคว้างมาก ก็เลยคุยกับเขาว่าถ้าอยากแต่งงานเราก็ยินดี แต่เราไม่คิดว่าจะต้องเลือกระหว่างหน้าที่การงานกับครอบครัว เพราะตอนนั้นเขากำลังจะย้ายกลับประเทศ เขาก็ให้เราตัดสินใจ คือถ้าเราไม่แต่งเขาก็กลับประเทศเขาไป แล้วเราก็ทำงานของเราไป แต่ถ้าแต่งเราต้องเลือก ตอนนั้นหลายคนมองว่าเป็นหนูตกถังข้าวสาร น้อง พรสุดา : ก็ไม่ขนาดนั้น แต่เมื่อพูดถึงประเทศบรูไนก็เป็นประเทศน้ำมัน ประชากรที่นั่นก็น้อยและอัตราส่วนต่อเงินเดือน เราจะรู้สึกว่าเขาได้เงินเดือนสูงมาก และประเทศเขาดูแลประชากรดีมาก มีทุกอย่าง เรียนก็เรียนฟรี ตอนนั้นทุกคนเลยเข้าใจว่าเราต้องแต่งกับคนที่รวยมากแน่ๆ แต่เราก็พยายามอธิบายว่านักการฑูตก็คือข้าราชการคนหนึ่ง ที่ไม่ได้รวยเป็นมหาเศรษฐี แต่ก็ไม่ได้ลำบากอะไร ทราบข่าวว่าตอนนี้หย่าแล้ว หย่าเงียบๆ มา 5 ปี ทำไมถึงหย่า น้อง พรสุดา : ค่ะ ก็เหมือนผู้ใหญ่คุยกันว่าเราอยู่ร่วมกันไม่ได้แล้ว มันมีเหตุผลหลายอย่าง เขาก็เข้าใจถึงสถานการณ์ของเรา เราก็บอกเขาว่าเราคงไม่สามารถเป็นภรรยาที่สมบูรณ์แบบ ที่จะดูแลเขาตลอดไปไม่ได้ เพราะเราต้องการกลับมาทำงานเหมือนเดิม ซึ่งเขาก็บอกเราว่าก็ได้ ตอนนั้นเขาก็ไม่ได้อยากจะเลิกกับเรา แต่เขาขอกับเราว่าเขาขอแต่งงานกับภรรยาอีกคนได้ไหม คือตามหลักศาสนา สามีสามารถแต่งภรรยาได้ 4 คน แต่มีข้อแม้ว่าภรรยาแรกต้องอนุญาติ คือมันจะมีกรณีที่ภรรยาป่วยดูแลสามีไม่ได้ สามีอยากมีลูกก็จะขอภรรยา ถ้าภรรยาอนุญาติเขาก้จะไม่บาป แต่บางครอบครัวก็แต่งเลย ก็แล้วแต่ พอเขามาคุยกับเรา เราก็เลยขอเลิกดีกว่า เพราะเราก็ไม่ชอบแชร์ของกับใคร เราตั้งใจว่าถ้ามาอยู่เมืองไทยเราก็เริ่มทำงานละครให้เต็มที่ ประกอบกับคุณแม่ไม่สบาย แล้วที่ผ่านมาเราก็ไม่ค่อยได้ดูแลท่าน ก็เลยบอกเขาว่าเราอยากอยู่ที่ไทยถาวร แล้วเราก็ขอให้เขาประกาศหย่าให้เราหน่อย เพราะเราคงไม่กลับไปแล้ว คือตามหลักศาสนา ถ้าสามีประกาศหย่าก็หมายความว่าสามีไม่ต้องการภรรยาคนนี้แล้ว ซึ่งกระดาษใบนั้น สามีสามารถไปเดินเรื่องเองได้ ทราบมาว่าช่วงนั้นเป็นช่วงที่คุณพ่อเสียด้วย น้อง พรสุดา : ใช่ค่ะ ช่วงที่แต่งงานใหม่ๆ ด้วยความมที่เราไม่อยากสูญเสียงานแบบถาวร เราก็เลยต้องเดินทางไปๆ มาๆ ซึ่งสามีเขาก็โอเคแต่เรื่องนี้เป็นความรับผิดขอบของเรา ดังนั้นเขาจะไม่ตามเรามา คือเรามาทำงาน ทำงานเสร็จแล้วบินกลับ ช่วงนั้นมันเหนื่อยเรารู้สึกว่าเราทำอะไรได้ไม่เต็มที่ หลังจากนั้นสามีก็ได้ย้ายไปประจำที่ประเทศมาเลเซียเป็นอัครราชฑูต ซึ่งตอนนั้นเขาก็มาพูดกับเราเป็นเรื่องเป็นราวว่าไม่อยากให้เรากลับไปทำงานที่เมืองไทยแล้ว เพราะว่าตอนอยู่บรูไนเขาก็เหมือนเป็นข้าราชการธรรมดา แต่พอต้องไปอยู่มาเลเซีย เขาก็เหมือนเป็นตัวแทนประเทศ และนักการฑูตจำเป็นที่จะต้องมีภรรยาคอนซัพพอร์ต ตลอด 24 ชั่วโมง หน้าที่ของภรรยาฑูตมีอะไรบ้าง น้อง พรสุดา : ก็อย่างเช่นวันชาติ ตามประเทศต่างๆ เขาจะมีจัดงานซึ่งราชฑูตก็จะต้องไปร่วมงานเพื่อเป็นเกียรติ ถ้าไปเดินเฉยแล้วไม่มีภรรยาตามก็จะกลายเป็นข้อครหาา ว่าทำไมภรรยาไม่ซัพพอร์ตสามี สามีก็เลยบอกว่าคุณต้องหยุดเพื่อที่จะต้องเป็นตัวแทนของประเทศบรูไน ในฐานะภรรยานักการฑูตซี่งเราต้องทำเต็มร้อย ตอนนั้นก็เลยตัดสินใจหยุดเลย 8 ปี ตอนแรกอยู่ที่ กูชิง ประเทศมาเลเซีย ตอนนั้นเราไปเป็นกงสุลใหญ่อยู่ที่นั่น หลังจากนั้นก็กลับไปบรูไนก่อนจะไปประจำที่กัวลาลัมเปอร์ เมื่องหลวงของมาเลเซีย เพราะอดีตสามีเขาจะรู้จักกับผู้บริหาร เพราะฉะนั้น การที่มาอยู่กัวลาลัมเปอร์ก็จะสะดวก ส่วนที่คุณพ่อเสีย พี่จำได้ว่าเป็นปี 2555 เมื่อ 9 ปีที่แล้ว ตอนนั้น ก็เกษียณมาอยู่ที่บรูไน แล้วคุณพ่อป่วยเป็นมะเร็งที่หลอดลม ซึ่งทานอาหารอะไรไม่ได้เลย แล้วคุณแม่ก็เริ่มป่วย เราก็กลับมาเยี่ยมท่าน ท่านก็บอกเราว่าไม่เป็นไร กลับไปอยุ่กับครอบครัวเถอะ อันนี้เป็นคำพูดสุดท้ายของท่าน หลังจากนั้น ไม่ถึง 2 อาทิตย์คุณพ่อก็เสียเราก็เลยรู้สึกว่าเราทำหน้าที่ลูกได้ไม่สมบูรณ์ ซึ่งคุณพ่อ ท่านก็อยากเห็นเรามีความสุข มีครอบครัวที่สมบูรณ์ ส่วนสามีเป็นมุสลิม เวลามีใครเสียก็ต้องฝังภายใน 1 วัน พอคุณแม่โทรมาบอกว่าคุณพ่อเสียแล้ว เราต้องโทรไปขอร้องอิหม่าว่าขอเวลา 1 วัน เพราะตอนนั้นไม่มีไฟว์ไม่มีอะไรเลย เราก็ได้ตั๋วในวันรุ่งขึ้น สามีก็บอกเราว่าคุณไปเถอะ สามีไม่ได้ไปด้วย ซึ่งเราไม่คิดอะไร เราแค่อยากเห็นท่านก่อนจะฝัง และเวลานั้นมันรีบมาก หลังจากนั้นเราก็รู้สึกว่าทำไมเราอยู่คนเดียว จริงๆ ในงานคุณพ่อก็มีของครัวของเรา แต่ครอบครัวของเขาไม่มีเลย คือมันอาจะเป็นเพราะว่าเรามีข้อตกลงกันตั้งแต่แรกแล้วว่า เราจะกลับมาเอง จะมาทำงาน มาเยี่ยมครอบครัว นานๆ มากเขาถึงจะมาสักที และหลังจากนั้น เลยมีความรุ้สึกว่าไม่อินกับชีวิตครอบครัวแล้ว เพราะเราก็ไม่ได้มีลูกด้วยกัน เรารู้สึกไม่ค่อยดีเพราะว่าเรามีลูกให้เขาไม่ได้ เราก็เลยบอกเขาว่าอยากมีบุตรบุญธรรมไหม เขาบอกว่าไม่อยากได้เพราะเดิมเขามีบุตรอยู่แล้วกับภรรยาเก่า แต่ภรรยาเขาเสียชีวิตไปแล้ว แล้วการที่เขาต้องเลี้ยงบุตรบุญธรรมที่ใม่ใช่ลูกของเขา มันอาจจะไม่ยุติธรรมกับลูกเขา และเราก็เคยไปปรึกษาคุณหมอ ซึ่งคุณหมอบอกว่ามันช้าเกินไป เราก็รู้สึกว่าผู้หญิงอายุ 60 ยังมีลูกได้ ทำไมเรามีไม่ได้ ตอนนั้นก็หมดกำลังใจไปเลย แต่เราก็รักลูกเขาเหมือนลูกเรานะ เพราะลูกคนเล็กเขาตอนที่เจอก็อายุแค่ขวบกว่าๆ แต่พอมาถึงจุดที่คุณพ่อเสีย เรารู้สึกผิดมาก เพราะเมื่อท่านจากไป มันไม่มีอะไรที่จะทดแทนได้ ก็เลยบอกกับตัวเองว่า เราจะดูแลแม่ให้ดีที่สุด จะดูแลแม่เอง ซึ่งช่วงนั้นคุณแม่ก็ผ่าตัดหลัง แล้วบ้านเราที่ไทยก็ไม่มีใครเลย เพราะตัวเรามีพี่สาวก็อยู่ที่เยอรมัน ส่วนตัวเราเองอยู่ในแถบเอเชียมันก็เลยเป็นหน้าที่ของเราที่จะต้องกลับมาดูแลท่านตลอด พอหลับมาเมืองไทย งานละครก็เริ่มมา เขาก็โทรมาถามว่าตกลังเราจะเอาอย่างไร เพราะว่าเราไม่ได้กลับไปดูแลเขาเลย นั่นก็คือจุดที่ขอเขามาอยู่ที่ไทยถาวร เห็นว่าเป็นญาติที่เอาผู้หญิงมาเสนอ น้อง พรสุดา : ที่บรูไน ข้าราชการชั้นสูงที่มีหน้ามีตา ญาติพี่น้องเขาก็เริ่มจะรู้ว่าเราไม่ค่อยกลับไป ญาติห่างๆ ของเขาก็เลยเสนอว่าจะให้ลูกสาวมาแต่งงานจะได้ดูแล ส่วนเราก็อึ้งไปเลย ทั้งๆ ที่เราก็ทราบอยู่แล้วว่าเขามีสิทธิ์ที่จะมีภรรยาได้ 4 คน แต่เราเคยคุยกับเขาอยู่แล้ว ว่าเราขอเรื่องนี้เพราะเราคิดว่าเราดูแลเขาได้ แต่ปรากฎว่าชีวิตมันต้องเลือกหลายอย่าง มันก็เลยทำให้ตัดสินใจเราเลือกแม่ดีกว่า เพราะรู้สึกว่าถ้าเราต้องเลือกผุ้ชายแต่ไม่ได้ดูแลคุณแม่ เราจะต้องตกนรกแน่ๆ ต้องบาปมาก พอสามีมาขอแต่งงานอีกคน ตอนนั้นรู้สึกอย่างไร น้อง พรสุดา : เราทราบอยู่แล้วว่าเขาสามารถมีได้ แต่ตอนที่เราศึกษาศาสนา การที่สามีจะมีภรรยาได้นั้น ต้องได้รับการยินยอมจากภรรยาแรก ตอนที่เขามาขอใจเราหล่นไปเลย แต่เราก็ได้แต่คิดว่ายังดีกว่าเขาไปแอบทำ อย่างน้อยเขาก็ยังมาบอกเรา ที่ผ่านมาเราเป็นคนมองโลกในแง่ดี อย่างน้อยเราได้ใช้ชิวิตกับเขา มีประสบการณ์กับนานาประเทศ ซึ่งถือเป็นกำไรชีวิต แต่ชีวิตวันต้องเลือก พอมาถึงที่สุดแล้วเราก็เลือกเป็นลูกกตัญญูดีกว่า คือเราก็คิดว่า การมีสามีกับการมีแม่ อย่างไรเราก็ต้องเลือกแม่ก่อน ตอนนี้มีหนุ่มๆ มาจีบบ้างไหม น้อง พรสุดา : อายุเยอะแล้ว เราก็อยากพักตรงนี้เพราะงานมันเยอะมาก เราก็ขอทุ่มตรงนี้ก่อน หลายคนก็ถามว่าเราไม่มีลูก ไม่เหงาเหรอ คือเราเห็นน้องๆ นักแสดง ที่เป็นรุ่นลูกเราเราก็ดูแลเขาเหมือนลูก ก็คอยดูแลเรื่องงานให้เขาประสบความสำเร็จ ก็กลายเป็นหน้าที่ที่เราอินไปแล้ว ไม่ได้มีความคิดจะหาใหม่เพราะมันไม่เหงา เราต้องออกกองตั้งแต่เช้า กว่าจะกลับมา มันก็เลยทำให้เรารู้สึกว่าเราอยู่ได้ ส่วนคนที่แอบมาจีบก็ไม่มี อาจจะเป็นเพราะกองละครเป็นกองปิดด้วย และหลังๆ เราไม่ค่อยอยากออกงานสังคม เราจะไปแค่กองถ่ายที่เราทำงานเท่านั้น ดังนั้นโอกาสที่จะทำให้เราเจอกับใครมันยากมาก และที่ผ่านมาเราก็ออกงานจนมันเบื่อ เพราะฉะนั้นตอนนี้เราก็พยายาโฟกัสกับงาน ถามว่าปิดสนิทไหมก็เกือบสนิท คือตอนนี้เราก็โฟกัสเรื่องงานมาก่อน เพราะอย่างที่บอกว่าเราก็ไม่มีโอกาสไปเที่ยวหรือไปสังสรรค์กับใคร เวลาไปกองละครเราก็จะอาวุโสสุด อยู่วงการมา 40 ปี ทำมาถึงเรียกตัวเองว่าเป็นนางเอกขี้เหร่ น้อง พรสุดา : คือตอนที่เริ่มโตเป็นสาว รู้ตัวว่าเราไม่ได้เป็นคนสวยเด่นอะไร ก็มีโอกาสเข้ามาทำงานในวงการเพราะมีโมเดลลิ่งมาทาบทามตอนเดินสยาม จนกระทั่งเราเริ่มได้งาน ซึ่งงานที่ได้เราไม่เคยเป็นตัวหลัก แล้วหลังจากที่เราได้เป็นนางแบบเราก็ขอทำงานกับบริษัทโมเดลลิ่งเลย เพราะเราไม่ค่อยมีเงิน แล้วการที่ไปถ่ายโฆษณาหรือถ่ายหน้ากล้องบางทีก็ได้เงินบ้างไม่ได้บ้าง แต่ถ้าทำงานโมเดลลิ่งเราก็จะได้เงินเดือนด้วย แล้วเวลาพาน้องไปแคสเราก็ไปแคสด้วย ซึ่งกลายเป็นว่าเราได้มากกว่าน้องๆ ที่พาไป คือเราเรารู้สึกว่าโชคดี เพราะดาราแต่ละยุคนั้นจะไม่เหมือนกัน อย่างยุคของเราก็จะไม่เน้นว่าต้องสวย หุ่นดี หรือต้องครบเครื่อง นางเอกก็จะออกแนวน่ารักๆ นางเอกที่ดังๆ ในยุคนั้นคือ นิด อรพรรณ ที่บอกว่าเราต้องขายความสามารถเพราะว่า มีครั้งหนึ้งไปถ่ายโฆษณาลูกอมบนรถไฟ คือตัวหลักของเรื่องถ่ายไม่ผ่านสักที คือพอแอคติ้งได้บทพูดไม่ได้ พอพูดได้ แอคติ้งไม่ได้ จนผู้กำกับต้องถามว่าใครเล่นได้ เราก็ยกมือว่าเล่นได้ ณ ตอนนั้นทำให้เรารู้ว่าเราไม่สวย ถ้าจะให้ได้งานเราต้องขายความสามารถ ตอนเด็กๆ ลำบากขนาดไหน น้อง พรสุดา : คือตอนที่เราเด็กๆ คุณพ่อไปมีภรรยาน้อยแล้วคุณแม่ไม่รู้อะไรเลย พอคุณแม่รู้ท่านช็อคมาก กินไม่ได้ ร้องไห้ตลอดเวลา น้ำหนักท่านลดไป 10 กิโลในระยะเวลาไม่นาน แล้วเราก็เห็นสภาพท่านอย่างนั้นมาตลอด จนมาวันหนึ่งแม่คงไม่ไหวแล้ว ท่านทะเลาะกับพ่อหนักมาก แล้วพูดมาคำหนึ่ง่ว่า เราหย่ากันเถอะ คือตอนนั้นมันเหมือนละครมาก ตัวเราก็ตาใสมองพ่อที มองแม่ที แล้วก็รับทราบว่าแม่จะหย่ากับพ่อเหรอ แต่ด้วยความที่เราอยู่กับแม่มาตลอดเราก็จะรู้ว่า แม่ทรมานแค่ไหนที่คุณพ่อนอกใจ ก็รู้สึกว่าดีเหมือนกัน เพราะเราไม่อยากเห็นคุณแม่ร้องไห้แล้ว แล้วท่านก็ให้เราเลือกว่าจะอยู่ก้บพ่อหรืออยู่กับแม่ คือถ้าเราเลือกอยู่กับใคร พี่สาวอีกคนก็จะดูแล ช่วงนั้นเราเลือกอยู่กับพ่อ เพราะเราอยู่กับแม่ตลอด และตั้งแต่เด็กเราก็จะต้องตัดสินใจเลือกทางเดินตัวเองตลอด แต่ในเมื่อเราเลือกแล้ว เราจะมาเสียใจมันก็ไม่มีประโยชน์ แต่ทำให้คุณพ่อคุณแม่ที่เลิกลากัน กลับมาอยู่ด้วยกันได้ ทำได้อย่างไร น้อง พรสุดา : ตอนนั้นเข้าวงการแล้ว เราสามารถหาสตางค์ได้เป็นกอบเป็นกำ สามารถซื้อบ้านได้ แล้วตอนนั้นคุณพ่อก็อ่อนลงแล้ว ส่วนภรรยาน้อยก็เลิกลากกันไป เราก็ได้คุยกับคุณพ่อว่ามาอยู่ด้วยกันไหม ลูกสร้างบ้านให้เพื่อพ่อกับแม่นะ คือท่านไม่จำเป็นต้องรักกัน ขอให้อยู่เพื่อลูก และสิ่งนี้เรารู้เลยว่าเขารักเรา เขาก็เลยมาอยู่ร่วมกันอีกครั้ง ตอนที่แต่งงานเห็นว่าต้องเปลี่ยนศาสนา แล้วเกิดปาฎิหารย์ด้วย น้อง พรสุดา : คือการที่จะแต่งงานกับชายหนุ่มมุสลิม เราจะต้องเปลี่ยนศาสนาก่อนที่จะแต่งงาน และช่วงนั้นเขาก็จะสอนเราว่าศาสนานี้เป็นอย่างไร วิถีอิสลามเป็นอย่างไร แล้วเราก็เริ่มอิน เริ่มรู้สึกดี ที่จะปฎิบัติ จนกระทั่งเราเริ่มเข้าใจว่าการละมาดต้องทำอย่างไร แต่มันจะมีวิธีการว่าการละมาดต้องทำอย่างไร ต้องลุกอย่างไร ต้องทำอะไรอย่างไร จนมีอยู่วันหนึ่งที่เราจะได้ทำละมาดคนเดียว เราก็ล้างตัว ใส่ชุดเรียบร้อย ซึ่งเราก็ตื่นเต้นมาก เพราะเราจะได้ละมาดแล้ว แล้วอยู่ดีๆ ก็ได้ยินเสียงขึ้นมา เป็นเสียงที่เพราะมาก ซึ่งเราก็ติดอยู่ในใจ จนเราเรียนละมาดเสร็จเรียบร้อยแล้วเราก็เลยมาคุยกับอดีตสามีว่าก่อนทำละมาดเราได้ยินเสียงนะ ไม่แน่ใจว่าเสียงอะไร ก็ผ่านการพูดคุยไปจนเราลืมไปแล้ว วันหนึ่งอดีตสามีก็เปิดวิทยุที่เป็นช่องมุสลิม เป็นเสียงอาซานเกิดขึ้น เสียงอาซานคือเสียงเรียกว่าให้มาทำละมาดได้แล้ว พอเขาเปิดแล้ว เราก็บอกเขาว่านี่คือสิ่งที่เราได้ยิน เขาก็ตาโต ขนลุก แล้วบอกว่า รู้ไหมว่าพระเจ้าเปิดใจคุณแล้ว รู้ไหมว่าเสียงที่คุณได้ยินคือเสียงอาซาน คือเราก็ขนลุกและรู้สึกว่าพระเจ้าเปิดใจเราแล้ว ตอนนั้นเราก็เลยรับศาสนาด้วยความเต็มใจ มันเป็นปาฎิหารย์ที่เราไม่คิดว่าเราจะได้เจอแบบนี้ ทราบว่าย้ายศาสนากันทั้งครอบครัว น้อง พรสุดา : ใช่ เพราะสมัยก่อนเราเป็นคนใจร้อนมาก หลังจากที่แต่งงานแล้วเปลี่ยนศาสนา พ่อและแม่เห็นว่าเราใจเย็นมาก เราเปลี่ยนแทบจะเป็นคนละคนเลย คุณแม่ก็มาคุยกับเราว่าเราเปลี่ยนไปเยอะเลย เราก็คุยกับท่านว่ารู้ไหมว่าที่เปลี่ยนเพราะอะไร แล้วก็ขอให้ท่านเปลี่ยนศาสนา มาเข้าศาสนาอิสลาม ตอนนี้แม้จะเลิกกับสามีแล้ว เราก็ยังอยู่ในศาสนาอิสลามอยู่ แล้วก็บอกแม่ว่าถ้าคุณแม่เป็นอะไรไปเราก็จะฝังแม่ข้างพ่อ และถ้าเราเป็นอะไรไป เราก็จะอยู่ข้างพ่อและแม่ อันนี้คือความตั้งใจของเรา ติดตามชมคำสัมภาษณ์แบบเต็มๆ ได้ในรายการ คุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama,https://www.naewna.com/entertain/609733,2021_10_18
TPN พลิกโฉมการประชัน 30 สาวงาม MUT 2021 ในรอบชุดว่ายน้ำ สู่ 'Beautytainment',"18 ตุลาคม 2564 บริษัท ทีพีเอ็น โกลบอล จำกัด (TPN) ผู้ถือลิขสิทธิ์การจัดการประกวด Miss Universe Thailand (มิสยูนิเวิร์ส ไทยแลนด์) สร้างสรรค์มิติใหม่ของการประชันโฉมสาวงาม 30 คนสุดท้ายในรอบชุดว่ายน้ำแบบจัดเต็ม พลิกโฉมเวที MUT 2021 สู่ Beautytainment ที่นำเสนอความงามและความสามารถของสาวงามแต่ละคนในลุคชุดว่ายน้ำสุดฮอตได้อย่างลงตัว ภายใต้แนวคิด Power of Passion หรือ สตรีผู้ทรงพลัง สู่เส้นทางแห่งชัยชนะ ธีมหลักของการประกวด โชว์ศักยภาพการสร้างสรรค์สื่อของไทยโดยคนไทยที่ไม่แพ้ชาติใดในโลก MUT 2021 LIVE ลุกเป็นไฟอีกครั้ง! หลังจากเผยแพร่ภาพการประชันความงามของผู้เข้าประกวดมิสยูนิเวิร์สไทยแลนด์ 2021 ในรอบชุดว่ายน้ำ โดยในปีนี้ได้นำเสนอผ่านมิติใหม่ของการประกวดฯ โดยได้จัดขึ้นที่ เมอเวนพิค รีสอร์ท เขาใหญ่ ได้ขึ้นชื่อว่ามีแลนด์สเคปสวยอันดับต้น ๆ ในเขาใหญ่ เพื่อป้องกันการแพร่ระบาดของโรคโควิด-19 ด้วยรูปแบบ BEAUTYTAINMENT (บิวตี้เทนเมนต์) หรือแพลตฟอร์ม Digital Content ที่เต็มไปด้วยสาระความงามและความบันเทิงที่เต็มรูปแบบที่จะตอบโจทย์กลุ่มเป้าหมายในทุกช่วงวัย และใช้เทคโนโลยีผสมผสานสุดล้ำ ไม่ว่าจะเป็น Fashion Film, Movies, Show, Music & Sound Design และ Animation โดย Seed Studio สู่ภาพยนตร์ที่น่าตื่นตาตื่นใจอย่างที่ไม่เคยมีมาก่อนในวงการนางงาม นอกจากนั้น ยังสร้างสรรค์โดยฝีมือคนไทยแท้ที่เรียกได้ว่า มีคุณภาพคับแก้วระดับโลก ภาพยนตร์การประชันความงาม MUT 2021 ในรอบชุดว่ายน้ำ เปิดฉากด้วยการเปิดตัว อแมนด้า ออบดัม มิสยูเวิร์สไทยแลนด์ 2020 ที่โบกสะบัดธง สีแดง อันเป็นสัญลักษณ์ของผู้คว้าชัยชนะ อีกทั้งมีความพลิ้วไหวที่เปรียบเสมือนท่วงท่าของสตรีที่สวยสง่า นอบน้อม เฉลียวฉลาด และสื่อถึงแนวคิด Power of Passion หรือ สตรีผู้ทรงพลัง สู่เส้นทางแห่งชัยชนะ ซึ่งเป็นธีมหลักการประชันความงามของสาวไทยปีนี้ ตามมาด้วยฉากสาวงามทั้ง 30 คนในชุดว่ายน้ำลุคทะมัดทะแมง แต่เต็มไปด้วยเสน่ห์ ซึ่งแต่ละคนไม่ได้มีทีเด็ดแค่หุ่นสุดเป๊ะปังเท่านั้น แต่ยังมีความงามแบบผู้หญิงที่ทรงคุณค่า ทั้งความคิด ทัศนคติ และความสามารถทีเฉือดเฉือนกันแบบไม่มีใครยอมใคร สอดคล้องกับเนื้อหาแต่ละฉากที่ร้อยเรียงกันเพื่อสะท้อนถึงความมุ่งมั่นของผู้หญิงทุกคนที่ต้องการคว้าชัยบนเวที MUT หนึ่งเดียวจากประเทศไทยที่จะก้าวไปพิชิตมงกุฎระดับโลกจากเวที Miss Universe แฟนๆนางงาม สามารถรับชมบรรยากาศการประกวด มิสยูนิเวิร์สไทยแลนด์ 2021 (Miss Universe Thailand 2021) รอบชุดว่ายน้ำ (Best Swimsuit) ในวันอังคารที่ 19 ตุลาคม ได้ทาง PPTV HD ช่อง 36 และทางออนไลน์ www.pptvhd36.com/live เวลา 18.00 น. เป็นต้นไป ทั้งนี้ร่วมรับชมและร่วมลุ้นผ่าน ระบบโหวต ความงามของเหล่าสตรีผู้ทรงพลังบนเวที MUT 2021 ได้ทาง ช่อง True ID และ Online Streaming โดย True 5G รวมถึงบนเว็บไซต์ www.missuniverse.in.th แอปพลิเคชัน Miss Universe Thailand และดิจิทัลแพลตฟอร์มของทางกองประกวดฯ ได้แก่ Facebook, Instagram, YouTube และ TikTok การถ่ายทอดสดรอบ Preliminary และรอบ Final จะมีขึ้นในวันที่ 22 ตุลาคม และ 24 ตุลาคมนี้ ทั่วประเทศทางสถานีโทรทัศน์ PPTV จากเวทีประกวดนางงามสุดล้ำในรูปแบบ Virtual Technology -(016)",https://www.naewna.com/lady/609732,2021_10_18
ตำรวจแนะวิธีการลดความเสี่ยง การใช้บัตรเครดิต/เดบิต ชำระเงินระบบออนไลน์,วันที่ 18 ตุลาคม 2564 พ.ต.อ.ศิริวัฒน์ ดีพอ รองโฆษกสำนักงานตำรวจแห่งชาติ กล่าวว่า ตามที่ พล.ต.อ.สุวัฒน์ แจ้งยอดสุข ผบ.ตร. ได้มีนโยบายให้สำนักงานตำรวจแห่งชาติ แจ้งเตือนและประชาสัมพันธ์ให้พี่น้องประชาชนรู้เท่าทันถึงอาชญากรรมทางเทคโนโลยี และได้กำชับให้เจ้าหน้าที่ตำรวจทำการสืบสวนจับกุมผู้กระทำผิดมาดำเนินคดีตามกฎหมายอย่างต่อเนื่องมาโดยตลอดนั้น จากที่มีกรณีพี่น้องประชาชนจำนวนมากได้ตรวจสอบพบว่ามีการทำรายการที่ผิดปกติ กับบัตรเครดิต/บัตรเดบิต ของตน โดยที่เจ้าของบัตรไม่ได้เป็นผู้ทำรายการ และกรณีดังกล่าวกำลังอยู่ระหว่างการตรวจสอบข้อมูลของทางธนาคารแห่งประเทศไทย และธนาคารพาณิชย์ต่าง ๆ เพื่อหาสาเหตุที่เกิดขึ้น เพื่อดำเนินการในส่วนที่เกี่ยวข้อง ซึ่งสำนักงานตำรวจแห่งชาติ จะได้ประสานข้อมูลเพื่อทำการสืบสวนสอบสวนหาต้นตอของเหตุการณ์ดังกล่าวอย่างใกล้ชิดต่อไป สำนักงานตำรวจแห่งชาติ จึงขอให้คำแนะนำกับพี่น้องประชาชน ในการลดความเสี่ยงและป้องกันความเสียหายที่อาจเกิดขึ้น โดยสามารถแยกได้เป็น 2 วิธีการหลักคือ วิธีทางออนไลน์ และวิธีทางออฟไลน์ ดังนี้ 1.วิธีทางออนไลน์ - ไม่ผูก บัตรเครดิต/เดบิต กับเว็บไซต์หรือแอปพลิเคชันที่ไม่น่าเชื่อถือ เพราะเสี่ยงต่อการที่ข้อมูลบัตรจะรั่วไหล หรือถูกนำไปใช้ในทางที่ผิด - หากจำเป็นต้องนำ บัตรเครดิต/เดบิต ไปผูกข้อมูล ควรจะกำหนดวงเงินของบัตรที่ทำการผูกข้อมูลให้น้อยที่สุดและเหมาะสมกับการใช้งาน เพื่อลดความเสียหายที่อาจเกิดขึ้น และเป็นการจำกัดวงเงินความเสียหายหากกรณีเกิดปัญหาขึ้น - สมัครบริการกับทางธนาคารหรือสถาบันทางการเงิน ให้ส่งข้อความแจ้งเตือน (SMS Alert)เมื่อมีการทำธุรกรรมผ่าน บัตรเครดิต/เดบิต เพื่อให้เราสามารถตรวจสอบธุรกรรมที่ผิดปกติได้รวดเร็ว 2.วิธีทางออฟไลน์ - นำสติกเกอร์ หรือวัตถุอื่น ๆ มาปิดบังหมายเลขหลังบัตรเครดิต (CVV) เพื่อป้องกันไม่ให้ผู้อื่น เช่น พนักงานห้างสรรพสินค้า พนักงานสถานีบริการน้ำมันฯลฯ นำหมายเลขดังกล่าวพร้อมข้อมูลหน้าบัตรไปใช้ให้เกิดความเสียหาย - หมั่นตรวจสอบรายการธุรกรรมของบัตรของตนอย่างสม่ำเสมอ หากมีรายการธุรกรรมที่ผิดปกติ ควรแจ้งทางธนาคารทราบ เพื่อทำการอายัดบัตร และตรวจสอบการทำธุรกรรม ทั้งนี้หากพี่น้องประชาชนพบว่ามีรายการธุรกรรมที่ผิดปกติ ให้รีบแจ้งทางธนาคารเพื่อทำการอายัดบัตร และรวบรวมพยานหลักฐานที่เกี่ยวข้องแจ้งความร้องทุกข์กับพนักงานสอบสวนที่สถานีตำรวจทั่วประเทศ โดยสามารถสอบถามรายละเอียดเพิ่มเติมได้ที่สายด่วน 191 หรือ สายด่วนสำนักงานตำรวจแห่งชาติ 1599 ได้ตลอด 24 ชั่วโมง,https://www.naewna.com/local/609736,2021_10_18
แซะแรง! 'ปารีณา' ซัด 'เพื่อไทย' จะวันวาน วันนี้ หรือพรุ่งนี้ ก็เพื่อ 'ทักษิณ',18 ต.ค.64น.ส.ปารีณา ไกรคุปต์ ส.ส.ราชบุรี พรรคพลังประชารัฐ (พปชร.)โพสต์ผ่านเฟซบุ๊กส่วนตัว ระบุถึงกรณีพรรคเพื่อไทย เปิดตัวหัวข้อและแนวคิดการประชุมใหญ่สามัญประจำปีพรรคเพื่อไทย ในวันที่ 28 ต.ค.ที่ผ่านมาที่จ.ขอนแก่น ซึ่งจัดขึ้นภายใต้หัวข้อพรุ่งนี้เพื่อไทย : เพื่อชีวิตใหม่ของประชาชน โดยโพสต์ข้อความระบุว่าจะวันวาน วันนี้ หรือพรุ่งนี้ ก็คือเพื่อทักษิณ จะเปลี่ยนหัวหน้าฯอีกซักกี่คน ก็ยังคงเพื่อ...ทักษิณ เมื่อบัตรเลือกตั้ง กำลังกลายเป็นแบบ 2 ใบ นักเลือกตั้งทุกคน ทราบดีว่า พรรคเพื่อใครคือพรรคที่ได้เปรียบที่สุด!!!!! #ประวัติศาสตร์ก็มีเขียนไว้ ยอมรับความกล้าหาญชาญชัย กล้า....ทิ้งบัตรเลือกตั้งแบบใบเดียว กล้าทิ้งความได้เปรียบที่สุดของพลังประชารัฐ แล้วไปดวลกันแบบเสียเปรียบตัวตัวกับทักษิณคนไร้แผ่นดิน ที่มีเงิน และมีความกล้าที่บังอาจต่อกรกับฟ้าอยู่ในขณะนี้#ทักษิณชินวัตร#อย่าปล่อยให้นักโทษหนีคดีเข้าสู่อำนาจ. -008,https://www.naewna.com/politic/609737,2021_10_18
'หมอช้าง'ทำนายดวงปักษ์หลังของ 2 ราศีนี้ เตรียมรับผิดชอบงานหลายอย่าง,วันที่ 18 ตุลาคม 2564 หมอช้าง ทศพร ศรีตุลา หมอดูชื่อดัง ได้ทำนายดวงปักษ์หลังของ 2 ราศี โดยหมอช้างว่า ดวงปักษ์หลังตุลาคม ราศี…ต้องรับผิดชอบงานหลายอย่าง 2 ราศีที่ว่านี้คือ ราศีพฤษภ และราศีมังกร หน้าหน้าสั่งงานมาเหมือนว่าถนัดทุกอย่าง สารพัดหน้าที่ต้องจัดการคนเดียวแบบ All In One ถ้าแยกร่างได้ตอนนี้คงทำไปแแล้ว,https://www.naewna.com/likesara/609745,2021_10_18
แห่แจ้งความถูกหลอกเล่น'แชร์ออนไลน์' ข่มขู่ทวงเงินรุนแรง เสียหายกว่า10ล้าน,"18 ตุลาคม 2564นายประทีป นาคบังเกิด ทนายความ หน.ศูนย์ช่วยเหลือประชาชนทางกฏหมาย เปิดเผยว่าได้มีกลุ่มลูกแชร์ออนไลน์กว่า 10 คน ในพื้นที่ อ.สัตหีบ จ.ชลบุรี เข้ามาร้องเรียนร้องทุกข์ว่า ถูกหลอกให้เล่นแชร์ออนไลน์ ซึ่งตั้งเกินกว่าที่กฎหมายกำหนด และมีการข่มขู่ทวงหนี้เงินแชร์อย่างรุนแรง รวมมูลค่าแล้วกว่า 10 ล้านบาท จนเกิดความอับอายเสียหาย จึงนำลูกแชร์ เข้าแจ้งความร้องทุกข์ต่อ พ.ต.ท.นเรศ บุญที สว.สอบสวน สภ.สัตหีบ ประกอบด้วย นางสุทธารัตน์ สนามชัย นางรติกร คงสงฆ์ น.ส.ภัทลี ภู่เกษแก้ว นางสายสุนีย์ ปานเพ็ชร์ นางจิตตานันท์ พรมมาก นางสุกัญญา พงศ์อาภรณ์ เพื่อดำเนิคดีท้าวแชร์ เช็คอินบ้านรวมใจรักษ์ หรือท้าวแชร์ ชื่อส้ม โดยมี นางณภัตสร เนตรทิวากร อายุ 60 ปี อยู่บ้านเลขที่ 22/10 ม.9 ต.สัตหีบ อ.สัตหีบ จ.ชลบุรี เป็นนายวงแชร์ ได้ตั้งวงแชร์เกินกฏหมายกำหนด และเป็นนายวงแชร์ หรือจัดให้มีการเล่นแชร์ หรือท้าวแชร์ได้รับประโยชน์อย่างอื่น โดยมือแรกของแต่ละวงที่ลูกแชร์ทุกคนส่ง จะเป็นของท้าวแชร์ โดยไม่ต้องส่งทั้งเงินต้นและดอกเบี้ย ซึ่งอ้างว่าเป็นค่าดูแลวงแชร์และค่าส่งเช็ครับเงิน เป็นวงแชร์กินเปล่าดอกประมูล เหตุเกิดในพื้นที่ ต.สัตหีบ อ.สัตหีบ จ.ชลบุรี ตั้งแต่ต้นปี 2563 ถึง วันที่ 5 ตุลาคม 2564 เมื่อส่งแชร์งวดสุดท้ายแล้ว จะหยุดเล่น โดย พ.ต.ท.นเรศ บุญที สว.สอบสวน สภ.สัตหีบ ได้รับคำร้องทุกข์ไว้แล้วและจะได้ทำการสอบสวน เพื่อดำเนินการไปตามขั้นตอนของกฏหมายต่อไป นายประทีป นาคบังเกิด ยังได้กล่าวอีกว่า ได้นำผู้เสียหายเข้าแจ้งความร้องทุกข์ ต่อพนักงานสอบสวน ว่า ตั้งวงแชร์เกินกว่าที่กฎหมายกำหนด และให้ลงบันทึกประจำวันไว้เป็นหลักฐาน ว่าใครเป็นผู้เสียหายบ้างและเสียหายอย่างไร เบื้องต้นมูลค่าความเสียหาย น่าจะมากกว่า 10 ล้านบาท เนื่องจากมีการตั้งวงแชร์หลายวง มีผู้เล่นเป็นจำนวนมาก และมีเงินกองกลาง เป็นจำนวนมากอีกด้วย นางสุกัญญา พงศ์อาภรณ์ อายุ 46 ปี แม่ค้าขายเสื้อผ้าในพื้นที่สัตหีบ เป็นหนึ่งในผู้เล่นแชร์ออนไลน์ กล่าวว่า การเล่นแชร์ดังกล่าว เป็นแชร์ออนไลน์โอนเงินผ่านแอป ตั้งเวลา 3 นาที ใครให้ดอกหรือบิดได้เยอะคนนั้นจะชนะ แชร์ที่เล่นมือละ 50,000 บาท จะได้รับโอนเงินเพียง 40,000 บาท แต่ต้องใช้หนี้เกือบ 60,000 บาท ดอกเบี้ยสูงมากไม่สามารถส่งไหว และได้ขอประณีประนอมผ่อนเป็นรายเดือนให้ แต่กลับโดนข่มขู่จะฆ่า และให้เอาที่พ่อแม่มาขาย เอารถไปเข้าไฟแนนซ์ มีทรัพย์สินอะไรให้เอามาขายใช้หนี้ จึงได้เข้าแจ้งความร้องทถกข์กับ จนท.ตำรวจ และเข้าร้องเรียนขอความเป็นธรรมต่อศุนย์ดำรงค์ธรรมอำเภอสัตหีบ ปกติแล้วตัวเองมีอาชีพขายเสื้อผ้าแฟชั่นริมทะเล แต่ได้ถูกางปิดห้ามขาย เนื่องจากพิษโควิด 19 พร้อมกับจะได้นำคลิปเสียงที่โทรศัพท์มาข่มขู่ จนเกิดความกลัวเข้าแจ้งความร้องทุกข์กับ พนักงานสอบสวนต่อไปอีกด้วย ผู้สื่อข่าว จึงได้โทรศัพท์ สอบถาม นางณภัตสร เนตรทิวากร ท้าวแชร์ ได้ให้ข้อมูลว่า สำหรับผู้ที่ได้เข้าแจ้งความในกรณีแชร์ นั้น ตนเองถูกโกงแชร์ เปียแชร์ไปแล้วไม่จ่าย ไม่ส่ง เอกสารหลักฐานมีหมด รอให้ทนายฟ้องอยู่ ทุกคนที่ออกไปคือโกงแชร์เราทั้งหมด มีทั้งภรรยานายทหาร กำนัน ผู้ใหญ่บ้าน รวม 6 คน และทุกคนได้รู้ กฎ กติกาของการเล่นแชร์ และเล่นกันมาปีกว่าแล้ว แต่ถึงเวลานึกจะโกงไม่อยากจะส่งก็ไม่ส่ง รับเงินไปแล้วไม่อยากส่งคืน และยังมาสร้างปัญหาแบบนี้อีก ซึ่งเราเป็นผู้เสียหาย ซึ่งทางด้าน พ.ต.อ.ปัญญา ดำเล็ก ผกก.สภ.สัตหีบ ได้ให้พนักงานสอบสวนข้อเท็จจริง ผู้เล่นแชร์ของการตั้งวงแชร์ เพื่อรวบรวมสำนวนคดี ส่งอัยการเพื่อฟ้องศาลต่อไป",https://www.naewna.com/local/609749,2021_10_18
ผู้ว่าฯบุรีรัมย์ระดม จนท.ช่วยหมู่บ้านรุ่งโรจน์ธานีถูกน้ำท่วมกว่า 200 หลัง,วันที่ 18 ต.ค.64 นายธัชกร หัตถาธยากูล ผู้ว่าราชการจังหวัดบุรีรัมย์ ลงพื้นที่ติดตามการระบายน้ำ เพื่อบรรเทาความเดือดร้อนแก่ประชาชนที่อาศัยอยู่ในหมู่บ้านรุ่งโรจน์ธานี ต.อิสาณ อ.เมือง จ.บุรีรัมย์ หลังเกิดน้ำท่วมฉับพลัน กว่า 200 หลังคาเรือน ซึ่งได้รับผลกระทบจากฝนตกต่อเนื่อง ทำให้ปริมาณเอ่อท่วมถนนในหมู่บ้าน สูงกว่า 40-50 ซม. ตั้งแต่เมื่อกลางดึกที่ผ่านมา ซึ่งขณะนี้ จังหวัดบุรีรัมย์ ได้บูรณาการร่วมกับหลายหน่วยงาน เช่น สำนักงานป้องกันและบรรเทาสาธารณภัยจังหวัดบุรีรัมย์ ทหาร ตำรวจ อบจ. และเจ้าหน้าที่เทศบาลตำบลอิสาณ ได้เร่งนำเครื่องจักรหนัก ติดตั้งเครื่องสูบน้ำขนาดใหญ่ เร่งระบายน้ำ บริเวณด้านหน้าถนนเส้นทางสายบุรีรัมย์ – นางรอง ทางเข้า หมู่บ้านรุ่งโรจน์ธานี ลงสู่ลำห้วยจระเข้มาก (บริเวณข้างห้างแม็คโครบุรีรัมย์) ส่วนเจ้าหน้าที่ทหาร ตำรวจ ได้บรรจุกระสอบทราย ใส่รถบรรทุกเข้าไปภายในหมู่บ้าน เพื่อวางเป็นแนวกั้นน้ำไม่ให้ไหลเข้าสู่ตัวบ้านของประชาชน นายธัชกร หัตถาธยากูล ผู้ว่าราชการจังหวัดบุรีรัมย์ เปิดเผยว่า จากปริมาณน้ำฝนที่ตกต่อเนื่อง 2 วัน 2 คืน ทำให้มีปริมารน้ำจำนวนมาก ซึ่งบริเวณหมู่บ้านรุ่งโรจน์ธานีน้ำไม่สามารถไหลข้ามถนนเส้น บุรีรัมย์ – นางรองได้ ลงสู่ลำห้วยจระเข้มากได้ และขณะนี้ได้มีการติดตั้งเครื่องสูบน้ำจำนวน 2 เครื่อง และกำลังติดตั้งเพิ่มอีก 1 เครื่อง เพื่อที่จะสูบน้ำลงลำห้วยจระเข้มาก ให้เร็วที่สุด เพื่อน้ำจะไหลไปสู่ ลำตะโคง และลำน้ำมูลต่อไป ส่วนประชาชนที่ใช้เส้นทางผ่านบริเวณนี้หากไม่จำเป็นควรหลีกเลี่ยง ไปใช้เส้นทางอื่น เนื่องจากอาจไม่ได้ความสะดวก และบริเวณนี้มีเจ้าหน้าที่ต้องปฏิบัติงานช่วยเหลือประชาชนอย่างต่อเนื่อง ส่วนการแก้ไขปัญหาระยะยาวต้องมีการหารือกับหน่วยงานที่เกี่ยวข้อง เพื่อแก้ไขปัญหาให้ตรงจุด ต่อไป - 003,https://www.naewna.com/local/609754,2021_10_18
'มิน อ่อง หล่าย'ผู้นำรัฐบาลทหารเมียนมา จะปล่อยตัวผู้ต้านรัฐประหารกว่า5พันคน,"18 ตุลาคม 2564 สำนักข่าวต่างประเทศรายงาน พลเอกอาวุโสมิน อ่อง หล่าย ผู้บัญชาการทหารสูงสุดของเมียนมา ประกาศวันนี้ว่า รัฐบาลทหารเมียนมาจะปล่อยตัวชาวเมียนมากว่า 5,000 คนที่ถูกคุมขังในข้อหาประท้วงต่อต้านรัฐประหาร พลเอกอาวุโสมิน อ่อง หล่าย ประกาศผ่านสถานีโทรทัศน์ของทางการเมียนมาว่า รัฐบาลทหารเมียนมาจะนิรโทษกรรมประชาชน 5,636 คนที่ถูกจับกุมหรือถูกออกหมายจับในข้อหาประท้วงต่อต้านรัฐประหารเพื่อเห็นแก่มนุษยธรรมในช่วงเทศกาลแห่งดวงประทีป (Thadingyut festival) ในเดือนนี้ และกล่าวโทษรัฐบาลเงาของเมียนมาว่าเป็นต้นเหตุของความไม่สงบ ประกาศดังกล่าวมีขึ้นเพียงไม่กี่วันหลังจากที่สมาคมประชาชาติแห่งเอเชียตะวันออกเฉียงใต้ หรืออาเซียน เผยว่าจะไม่เชิญพลเอกอาวุโสมิน อ่อง หล่าย เข้าร่วมการประชุมสุดยอดผู้นำอาเซียน เนื่องจากรัฐบาลทหารเมียนมาไม่ยอมทำตามแผนฉันทามติ 5 ข้อตามที่ได้ตกลงไว้กับอาเซียน อย่างไรก็ดี พลเอกอาวุโส มิน อ่อง หล่าย ได้กล่าวคำปราศรัยเพิ่มเติมว่า รัฐบาลทหารเมียนมาได้ปฏิบัติตามแผนฉันทามติ 5 ข้อเพื่อฟื้นฟูประชาธิปไตยในประเทศ เมียนมาต้องการให้นายเออร์วัน ยูซอฟ ทูตพิเศษด้านเมียนมาร์ของอาเซียน เดินทางเยือนประเทศตามที่ได้ตกลงกันไว้ แต่ข้อเรียกร้องบางอย่างของเขาเป็นสิ่งที่ไม่สามารถต่อรองได้ โดยที่พลเอกอาวุโสมิน อ่อง หล่าย ไม่ได้ระบุรายละเอียดเพิ่มเติม นอกจากนี้ เขายังไม่ได้พูดถึงประเด็นที่อาเซียนตัดสินใจไม่เชิญเขาเข้าร่วมการประชุมสุดยอด แต่ระบุว่า รัฐบาลเอกภาพแห่งชาติของเมียนมา ซึ่งเป็นรัฐบาลเงาและจัดตั้งขึ้นโดยฝ่ายต่อต้านรัฐบาลทหาร และกองกำลังกลุ่มชาติพันธุ์กำลังพยายามทำลายกระบวนการสร้างสันติภาพที่มีอาเซียนเป็นผู้นำ และอาเซียนควรให้ความสำคัญกับปัญหานี้",https://www.naewna.com/inter/609755,2021_10_18
บช.น.แถลงพบระเบิดแสวงเครื่อง 3 ลูก จับ'ม็อบทะลุแก๊ส' 3 ราย ออกหมายเรียกอีก 2,"วันที่ 18 ตุลาคม 2564 ที่กองบัญชาการตำรวจนครบาล (บช.น.) พล.ต.ต.จิรสันต์ แก้วแสงเอก รอง ผบช.น.ในฐานะโฆษก บช.น.กล่าวว่า ในวันนี้มีการนัดหมายชุมนุมทางการเมือง 3 กลุ่ม 1. กลุ่มศิลปินเพลงเพื่อราษฎร เวลา 17.00 น. ที่เรือนจำพิเศษกรุงเทพฯ 2. กลุ่มพลเมืองโต้กลับ เวลา 17.30 น. ที่ศาลฎีกา 3. กลุ่มก่อความไม่สงบทะลุแก๊ส เวลา 17.30 น. ที่แยกสามเหลี่ยมดินแดง บช.น.เตือนว่ากรุงเทพฯประกาศเป็นพื้นที่ควบคุมสูงสุดและเข้มงวด การกระทำดังกล่าวเข้าข่ายความผิด พ.ร.ก.ฉุกเฉินฯ, พ.ร.บ.โรคติดต่อ ผบช.น.ได้จัดเตรียมกำลังพลและยุทโธปกรณ์ เพื่อรักษาความสงบเรียบร้อย โดยเน้นย้ำปฏิบัติภายใต้กรอบของกฏหมาย เส้นทางที่อาจได้รับผลกระทบและควรหลีกเลี่ยง ได้แก่ ถนนงามวงศ์วาน, ลงโทลล์เวย์งามวงศ์วาน, สะพานข้ามแยกบางเขน, สะพานข้ามแยกพงษ์เพชร, ถนนอโศก-ดินแดง, ถนนวิภาวดีรังสิต, ซอยพหลโยธิน 2, ทางลงด่วนดินแดง, อุโมงค์ดินแดง สำหรับการชุมนุมของ 3 กลุ่ม เมื่อวานนี้ (17 ต.ค.) 1. กลุ่มศิลปินเพลงเพื่อราษฎร ที่เรือนจำพิเศษกรุงเทพฯ 2. กลุ่มพลเมืองโต้กลับ ที่ศาลฎีกา เป็นไปด้วยความสงบไม่มีเหตุวุ่นวาย 3. กลุ่มทะลุแก๊ส ที่แยกสามเหลี่ยมดินแดง เวลา 17.30 น. มีมวลชน 16 คน ขับรถจักรยานยนต์ 9 คัน ได้ขว้างปาประทัดยักษ์และระเบิดแสวงเครื่องเป็นระยะ เป็นเหตุให้ประชาชนที่สัญจรได้รับบาดเจ็บ ตำรวจทำการปฐมพยาบาลแล้วประสานญาติรับตัวกลับ เวลา 22.10 น. ตำรวจเข้ารักษาพื้นที่และควบคุมสถานการณ์ไว้ได้ สามารถจับกุมผู้ต้องหา 3 ราย รวมทั้งสิ้น 5 คดี นอกจากนี้ ได้รับแจ้งพบระเบิดแสวงเครื่อง 3 ลูก จึงเข้าเก็บกู้สันนิษฐานว่าเป็นกลุ่มผู้ก่อความไม่สงบอยู่ระหว่างตรวจพิสูจน์ทราบ เพื่อรวบรวมพยานหลักฐานดำเนินคดีกับผู้กระทำความผิด สรุปการดำเนินคดีตั้งแต่เดือน ก.ค.2563 รวมทั้งสิ้น 708 คดี สอบสวนแล้ว 304 คดี อยู่ระหว่างสอบสวน 404 คดี พล.ต.ต.จิรสันต์ กล่าวต่อว่า กรณีผู้ก่อเหตุปาระเบิดมีผู้ได้รับบาดเจ็บนั้น ขณะนี้พิสูจน์ทราบตัวบุคคลแล้ว 2 ราย จะออกหมายเรียกภายในวันนี้และออกหมายจับภายหลัง -007",https://www.naewna.com/local/609765,2021_10_18
รัฐบาลเชิดชูเกียรติ' นักมวยไทย'เป็นศิลปินแห่งชาติ,ประสบผลสำเร็จแล้ว นักมวยไทยได้รับการประกาศเกียรติคุณในฐานะ ศิลปินแห่งชาติ ทั้งนี้ ตามหนังสือยืนยัน เรื่อง การพิจารณาแนวทางในการเชิดชูบุคคลในวงการมวยไทยให้เป็น ศิลปินแห่งชาติ ที่ นายอิทธิพล คุณปลื้ม รัฐมนตรีว่าการกระทรวงวัฒนธรรม แจ้งถึงประธานคณะกรรมาธิการกีฬา สภาผู้แทนราษฎร ลงวันที่ 1 ตุลาคม 2564 โดยมีเนื้อหา สาระ ดังนี้ ตามหนังสือที่อ้างถึง แจ้งมติที่ประชุมคณะกรรมาธิการกีฬา สภาผู้แทนราษฎร ครั้งที่ 31 วันที่ 16 ธันวาคม 2563 เกี่ยวกับการพิจารณาแนวทางในการเชิดชูบุคคลในวงการมวยไทยให้เป็น ศิลปิน แห่งชาติ และขอให้กระทรวงวัฒนธรรมพิจารณาดําเนินการในส่วนที่เกี่ยวข้องเพื่อประกอบการพิจารณาของ คณะกรรมาธิการ ความละเอียดแจ้งแล้ว นั้น สืบเนื่องจากเรื่องดังกล่าวข้างต้น กระทรวงวัฒนธรรมได้ศึกษาข้อมูลแนวทางการดําเนินงาน ที่เกี่ยวข้องทั้งในประเทศและต่างประเทศ และได้นําเสนอต่อที่ประชุมคณะกรรมการวัฒนธรรมแห่งชาติ ครั้งที่ 3/2564 เมื่อวันที่ 19 สิงหาคม 2564 โดยที่ประชุมมีมติเห็นชอบคือ 1. มอบหมายกรมส่งเสริมวัฒนธรรม กระทรวงวัฒนธรรม ยกย่องเชิดชูเกียรติบุคคลวงการ มวยไทยตามพระราชบัญญัติวัฒนธรรมแห่งชาติ พุทธศักราช 2553 มาตรา 28 (3) บุคคลที่มีผลงานดีเด่น ทางวัฒนธรรมและพระราชบัญญัติส่งเสริมและรักษามรดกภูมิปัญญาทางวัฒนธรรม พ.ศ. 2554 มาตรา 4 (2) ในการยกย่องเป็นบุคคลที่มีผลงานดีเด่นทางวัฒนธรรม สาขากีฬา ศิลปะการต่อสู้ป้องกันตัวและการละเล่น เช่น มวยไทย 2. มอบหมายกระทรวงการท่องเที่ยวและกีฬายกย่องเชิดชูเกียรติบุคคลวงการมวยไทย ตามพระราชบัญญัติการกีฬาแห่งประเทศไทย (ฉบับที่ 2) พ.ศ. 2560 และพระราชบัญญัติกีฬามวย พ.ศ. 2542 หมวด 4 มาตรา 52 (และที่แก้ไขเพิ่มเติม ถ้ามี) โดยปรับเพิ่มสวัสดิการและประโยชน์ตอบแทน จาก กองทุนกีฬามวย เช่นเดียวกับศิลปินแห่งชาติ โดยทําความตกลงกับกรมบัญชีกลาง กระทรวงการคลัง ก่อนหน้านี้ ได้มีการดำเนินความพยายายามอย่างเต็มที่ ที่จะให้กระทรวงวัฒนธรรม ประกาศเชิดชูเกียรติคุณนักมวยไทยในฐานะศิลปินแห่งชาติ เช่นเดียวกับศิลปิน นักแสดง และศิลปินสาขาอื่นๆ ที่เคยได้รับรางวัลนี้มาตลอดหลายสิบปี โดยคณะผู้ดำเนินการ ประกอบด้วย ดร.ศักดิ์ชาย ทัพสุวรรณ นายกสมาคมกีฬามวยไทยสมัครเล่นแห่งประเทศไทย ในพระราชูปถัมภ์ สมเด็จพระบรมโอรสาธิราชฯ สยามมกุฎราชกุมาร นายขจร พราวศรี รองประธานสภามวยไทยโลก ในพระบรมราชูปถัมภ์ นายอํานวย เกษบํารุง อุปนายกสมาคมกีฬามวยไทยสมัครเล่นแห่งประเทศไทยฯ นายมีศักดิ์ รัฐกุล กรรมการและประธานฝ่ายกฎหมายสมาคมกีฬามวยไทยสมัครเล่นแห่งประเทศไทยฯ ดร.เกรียงศักดิ์ มั่นมะโนธรรมะ ประธานยุทธศาสตร์การส่งเสริมศิลปะมวยไทย สมาคมกีฬามวยไทยสมัครเล่นแห่งประเทศฯ ดร.เช้า วาทโยธา ครูศิลปะมวยไทย และประธานกรรมาธิการ ฝ่ายมรดกศิลปวัฒนธรรมสหพันธ์มวยไทยนานาชาติ โดยคณะผู้ดำเนินงานดังกล่าว ได้ทำหนังสือที่ สมทท. 276/2563 ลงวันที่ 4 พฤศจิกายน 2563 เรื่อง ขอเข้าพบเพื่อรับคำแนะนำ (1) การจัดตั้งสถาบันมวยไทยแห่งชาติ (2) การขับเคลื่อนมวยไทยสู่โอลิมปิกส์ 2024 (3) การเชิดชูบุคคลในวงการมวยไทยให้เป็นศิลปินแห่งชาติ (สาขาศิลปะมวยไทย) ซึ่งในวันพุธที่ 16 ธันวาคม 2563 เวลา 14.00 น. สส.ดร.บุญลือ ประเสริฐโสภา ประธานคณะกรรมาธิการการกีฬา สภาผู้แทนราษฎร ได้เชิญผู้ที่เกี่ยวข้องเข้าร่วมประชุม ณ ห้องประชุม 416 คณะกรรมาธิการการกีฬา สภาผู้แทนราษฎร ซึ่งผู้เข้าร่วมประชุมประกอบด้วยผู้แทนสมาคมกีฬามวยไทยสมัครเล่นแห่งประเทศไทยฯ และผู้แทนสภามวยไทยโลกฯ ดังที่ได้กล่าวแล้วข้างต้น ที่ประชุมได้พิจารณาถึงความยิ่งใหญ่โดดเด่นของศิลปะแม่ไม้มวยไทยเป็นศิลปะการต่อสู้ที่ได้ก้าวไกลไปทั่วโลกเป็นที่นิยมอย่างแพร่หลาย สมาคมฯ เห็นสมควรเพื่อเชิดชูคนไทยที่ได้สร้างคุณค่าให้มวยไทย ผลักดันให้มีการยกย่องเชิดชูเกียรติบุคคลผู้เหมาะสมได้เป็นศิลปินแห่งชาติ สาขาศิลปะมวยไทย สมาคมฯ ได้นำเสนอต่อที่ประชุม 3 สาขาย่อย ดังนี้ (1) นักมวยไทย (2) ครูมวยไทย (3) นักส่งเสริม อนุรักษ์พัฒนา เผยแพร่ มวยไทย หลังจากได้มีการอภิปรายกันอย่างกว้างขวางที่ประชุมคณะกรรมาธิการกีฬา สภาผู้แทนราษฎร เห็นชอบที่สมควรจักได้มีการยกย่อง เชิดชูเกียรติ ศิลปินแห่งชาติ สาขา ศิลปะมวยไทย และประธานที่ประชุมได้มอบหมายให้ผู้แทนกระทรวงวัฒนธรรมได้นำกลับไปพิจารณาหาแนวทางดำเนินการต่อไป ซึ่งในที่สุดกระทรวงวัฒนธรรม ก็มีหนังสือแจ้งถึงการพิจารณาประกาศเชิดชูเกียรตินักมวยไทยเป็นศิลปินแห่งชาติ โดยได้ส่งหนังสือแจ้งให้ประธานคณะกรรมาธิการกีฬา ทราบ,https://www.naewna.com/sport/609761,2021_10_18
นรข.เขตอุบลฯตรวจยึดโคพันธุ์แม่ 4 ตัว​ขณะรอส่งข้ามโขงไปประเทศเพื่อนบ้าน,"วันนี้ (18 ต.ค.64) น.อ.ณัฐวัชต์ วิชกูล​ ผบ.นรข.เขตอุบลราชธานี ได้รับแจ้งจากสายลับว่าจะมีการลักลอบนำวัวจำนวนหลายตัวข้ามฝั่งแม่น้ำโขงไปยังประเทศเพื่อนบ้านที่ริมฝั่งแม่น้ำโขง เขตหมู่บ้านบุ่งซวย ตำบลเขมราฐ อำเภอเขมราฐ จังหวัดอุบลราธานี จึงสั่งการให้ น.ต.สมเจตน์ ค้าทวี หัวหน้าสถานีเรือเขมราฐ ประสานไปยังหน่วยงานข้างเคียง ร่วมกันวางแผนเข้าจับกุม กลุ่มผู้กระทำผิดประมาณ​ 5 คน​พอเห็นเจ้าหน้าที่​ได้พากันวิ่งไปลงเรือยนต์หางยาวขนาดใหญ่​แล่นออกจากฝั่งไปอย่างรวดเร็ว​รอดการจับกุม​ตัว​ไปได้ เจ้าหน้าที่สามารถ​ตรวจยึดวัว​พันธุ์เพศเมียได้จำนวน 4 ตัว​ มูลค่าประมาณ​ 200,000 บาท น.อ.ณัฐวัชต์ วิชกูล​ ผบ.นรข.เขตอุบลราชธานี กล่าวว่า ในห้วงนี้พ่อค้าชาวไทยมักจะลักลอบนำโค กระบือเพศเมีย​ รถยนต์​ รถจักรยานยนต์​ ลักลอบนำข้ามแม่น้ำโขงไปขายหรือแลกกับยาเสพติดที่ประเทศเพื่อนบ้านกันเป็นประจำ จึงได้สั่งกำชับกำลังพล​ บูรณาการทำงานร่วมกับทหาร​ ตำรวจและฝ่ายปกครอง​ ร่วมกันสกัดกั้นและป้องกัน​ปราบปรามกลุ่มมิจฉาชีพ​เหล่านี้ในทุกมิติ​ ซึ่งที่ผ่านมาหน่วย​ นรข.ร่วมกับหน่วบงานข้างเคียง​สามารถ​ตรวจ​ ยาเสพติด​ สินค้าหนีภาษีได้เป็นจำนวนมากพร้อมจับกุมตัวผู้กระผิดส่งดำเ​นินคดี​ได้หลายราย - 003",https://www.naewna.com/local/609775,2021_10_18
"(คลิป) เร่งช่วยเหลือชาวบ้านขนย้ายลูกหมู 9,000 ตัว หนีน้ำท่วมหนัก",อ่านข่าวที่เกี่ยวข้องที่นี่ : กำลังพลจิตอาสา พล.ร.9 ค่ายสุรสีห์ เร่งช่วยเหลือชาวบ้านขนย้ายสุกรหนีน้ำท่วมหนัก. -008,https://www.naewna.com/channel/609778,2021_10_18
การรถไฟฯงดเดินรถสายอีสาน 12 ขบวน ชั่วคราว เนื่องจากสถานการณ์น้ำท่วม,นายนิรุฒ มณีพันธ์ ผู้ว่าการรถไฟแห่งประเทศไทย เปิดเผยว่า จากสถานการณ์ฝนตกหนักในหลายจังหวัดจนทำให้เกิดน้ำท่วม ส่งผลให้มีมวลน้ำไหลเข้าท่วมทางรถไฟระหว่างสถานีบำเหน็จณรงค์ - จัตุรัส จังหวัดชัยภูมิ และระหว่างสถานีกุดจิก – โคกกรวด จังหวัดนครราชสีมา ส่งผลกระทบในด้านความปลอดภัยในการเดินรถในเส้นทางสายตะวันออกเฉียงเหนือการรถไฟฯ จึงจำเป็นต้องประกาศงดเดินขบวนรถสายตะวันออกเฉียงเหนือสาย จำนวน 12 ขบวน เพื่อให้เหมาะสมกับสถานการณ์และความปลอดภัยของผู้โดยสาร ตั้งแต่วันที่ 18 ตุลาคม 2564 เป็นต้นไปจนกว่าจะมีคำสั่งเปลี่ยนแปลง ดังนี้ 1. ขบวนรถเร็วที่ 135/136 กรุงเทพ – อุบลราชธานี – กรุงเทพ 2. ขบวนรถเร็วที่ 139/140 กรุงเทพ – อุบลราชธานี – กรุงเทพ 3. ขบวนรถด่วนที่ 71/72 กรุงเทพ - อุบลราชธานี - กรุงเทพ 4. ขบวนรถด่วนที่ 75/76 กรุงเทพ - หนองคาย - กรุงเทพ 5. ขบวนรถด่วนพิเศษที่ 23/24 กรุงเทพ - อุบลราชธานี – กรุงเทพ 6. ขบวนรถท้องถิ่นที่ 433/434 ชุมทางแก่งคอย - ชุมทางบัวใหญ่ - ชุมทางแก่งคอย ในส่วนความคืบหน้าขณะนี้ เจ้าหน้าที่การรถไฟฯ ได้ลงพื้นที่ตรวจสอบความเสียหายในเบื้องต้น พบว่าเส้นทางรถไฟช่วงบริเวณหลักกิโลเมตรที่ 296/7-297/1 ระหว่างสถานีบำเหน็จณรงค์ - จตุรัส สภาพทางได้รับความเสียหายปานกลางโดยระดับน้ำเพิ่มสูงขึ้นอย่างต่อเนื่องและมีแนวโน้มจะขยายเป็นวงกว้าง ส่วนเส้นทางรถไฟช่วงบริเวณหลักกิโลเมตรที่ 244/1-245/1 ระหว่างสถานีระหว่างสถานีกุดจิก – โคกกรวด พบความเสียหายมาก เนื่องจากหินบนทางรถไฟถูกพัดไปกับกระแสน้ำ อีกทั้งระดับน้ำยังคงเพิ่มสูงขึ้นอย่างต่อเนื่อง จึงได้สั่งการให้ฝ่ายการช่างโยธาเตรียมความพร้อมรับมือกับสถานการณ์ โดยให้เฝ้าระวังสังเกตการณ์ระดับน้ำตลอด 24 ชั่วโมง สำหรับ ประชาชนที่ซื้อตั๋วโดยสารไว้ล่วงหน้า สามารถติดต่อขอคืนเงินค่าตั๋วโดยสารได้ที่สถานีรถไฟทุกแห่งทั่วประเทศ หรือสอบถามข้อมูลเพิ่มเติมได้ที่ศูนย์บริการลูกค้าสัมพันธ์ หมายเลขโทรศัพท์ 1690 ตลอด 24 ชั่วโมง หรือเฟซบุ๊ก แฟนเพจ ทีมพีอาร์การรถไฟแห่งประเทศไทย. Facebok ทีมพีอาร์การรถไฟฯ https://www.facebook.com/129946050353608/posts/5089063094441854/?d=n IG : https://www.instagram.com/p/CVKd8qmBI1m/?utm_medium=copy_link,https://www.naewna.com/business/609780,2021_10_18
คลิปนาทีระทึกน้ำป่าซัดบ้านทั้งหลัง จมหายไปในพริบตาที่'อินเดีย',"18 ตุลาคม 2564 สำนักข่าวต่างประเทศรายงาน จากสถานการณ์ฝนตกหนัก จนเกิดอุทกภัยใน รัฐเกรละทางตอนใต้ของอินเดีย (อ่านข่าวเต็มได้ที่ : ฝนถล่ม'รัฐเกรละ'ในอินเดีย คร่า26ชีวิตสูญหายอีกนับสิบ) ล่าสุดรอยเตอร์ได้เผยคลิปขณะน้ำไหลหลากซัดบ้านหายไปกับน้ำเชี่ยวในชั่วพริบตา ทั้งนี้ รัฐเกรละเคยเกิดน้ำท่วมใหญ่ในปี 2561 ครั้งนั้นมีผู้เสียชีวิตไม่ต่ำกว่า 400 คน ไร้ที่อยู่อาศัยราว 200,000 คน",https://www.naewna.com/inter/609782,2021_10_18
ตรวจโควิด-19 โปรสาวก่อนหวดสนาม7 ที่นครนายก,"โปรกอล์ฟสาว ไทยแอลพีจีเอ ทัวร์ เข้ารับการตรวจหาเชื้อ ไวรัส โควิด-19 อย่างพร้อมเพรียง ก่อนจะเข้าร่วมการแข่งขันสนามที่ 7 รายการ สิงห์-บีจีซี ไทยแอลพีจีเอ แชมเปี้ยนชิพ 2021ที่บริเวณโรงเก็บรถกอล์ฟ สนามวอเตอร์มิลล์ กอล์ฟ คลับ แอนด์ รีสอร์ท นครนายก แบบพาร์ 72 ระยะ 6,447 หลา เมื่อช่วงบ่ายวันจันทร์ที่ 18 ต.ค.2564ที่ผ่านมา ทั้งนี้เพื่อเป็นไปตามคำแนะนำจากทางภาครัฐ โดยศูนย์บริหารสถานการณ์แพร่ระบาดของโรคติดเชื้อไวรัสโคโรนาเพื่อความปลอดภัย และเรียบร้อยในการจัดการแข่งขัน ภายใต้มาตรการควบคุมการแพร่ระบาดเชื้อไวรัส โควิด-19 โดยสมาคมกีฬากอล์ฟอาชีพสตรี ผู้จัดการแข่งขันกอล์ฟ ไทย แอลพีจีเอ ทัวร์ มีข้อบังคับให้ทุกคนต้องโหลด แอปพลิเคชั่น หมอชนะ พร้อมทำแบบสอบถาม เกี่ยวกับประวัติการเดินทาง และที่อยู่ภายในระยะเวลาที่กำหนด พร้อมทั้งมีการตรวจหาเชื้อ นักกีฬา, แคดดี้ และเจ้าหน้าที่เกี่ยวข้องทั้งหมด ด้วยการตรวจแบบ เอทีเค เพื่อคัดกรอง และหาเชื้อ ไวรัส โควิด-19 ก่อนที่จะเข้าร่วมการแข่งขัน สำหรับการแข่งขัน ไทยแอลพีจีเอ ทัวร์ สนามที่ 7 ระหว่างวันที่ 20-22 ต.ค. นี้ ชิงเงินรางวัลรวม 1.2 ล้านบาท แชมป์รับ 156,000 บาท ใช้ระบบการแข่งขันแบบสโตรคเพลย์ 3 วัน 54 หลุม หลังจบ 36 หลุมมีการตัดตัวที่อันดับ 50 และเสมอ ไม่รวมนักกอล์ฟสมัครเล่น เพื่อไปเล่นรอบชิงชนะเลิศเพื่อหาผู้ชนะเลิศ ไทยแอลพีจีเอ ทัวร์ จัดโดย สมาคมกีฬากอล์ฟอาชีพสตรี ด้วยการสนับสนุนจาก การกีฬาแห่งประเทศไทย, กองทุนพัฒนาการกีฬาแห่งชาติ, บริษัท บีจี คอนเทนเนอร์กล๊าส จำกัด (มหาชน), บริษัท ปทุมธานีกล๊าส อินดัสทรี จำกัด, บริษัท บุญรอด เทรดดิ้ง จำกัด, บริษัท เมืองไทยประกันภัย จำกัด(มหาชน), บริษัท เบทาโกร จำกัด (มหาชน), บริษัท ลีโอเนี่ยน (ประเทศไทย) จำกัด และ บริษัท นิคอน เซลส์ (ประเทศไทย) จำกัดโปรดตามผลการแข่งขันแบบสดๆของการแข่งขันศึกไทยแอลพีจีเอ ทัวร์ ทางเว๊บไซต์ของ ไทยแอลพีจีเอ ทัวร์ http://www.thailpga.com/official และชมการแข่งขันสดๆรอบสุดท้าย ผ่านทางแอปพลิเคชั่น AIS PLAY กล่อง AIS PLAYBOX, กล่อง Apple TV และ Samsung Smart TV หรือ เฟซบุ๊ค Thai LPGA Tour และ ช่องยูทูปของ Thai LPGA Tour และ BG Channel",https://www.naewna.com/sport/609784,2021_10_18
รพ.ศิริราชแถลงปมเพลิงไหม้ ไร้ผู้ป่วย-บุคลากรบาดเจ็บ-เสียชีวิต จนท.เร่งหาสาเหตุ,วันที่ 18 ตุลาคม 2564 จากกรณีเกิดเหตุเพลิงไหม้ภายในโรงพยาบาลศิริราช ถนนวังหลัง แขวงศิริราช เขตบางกอกน้อย เมื่อช่วงเย็นที่ผ่านมาก่อนที่เจ้าหน้าที่สถานีดับเพลิงและกู้ภัยจะรุดไปยังที่เกิดเหตุ และสามารถควบคุมเพลิงกระทั่งเพลิงสงบนั้น ล่าสุุด โรงพยาบาลศิริราช ออกแถลงการณ์เหตุเพลิงไหม้ ดังกล่าว โดยระบุว่า ตามที่ทุกท่านทราบว่า โรงพยาบาลศิริราช เกิดสถานการณ์ไฟไหม้ ที่ตึกอัษฎางค์ ชั้น 8 เมื่อเวลา 17.19 น. ของวันที่ 18 ตุลาคม 2564 ซึ่งขณะนี้ไฟได้สงบ และสถานการณ์อยู่ภายใต้การควบคุมเรียบร้อยแล้ว ผู้ป่วยทุกรายได้รับการเคลื่อนย้ายไปดูแลยังหอผู้ป่วยที่ปลอดภัย โดยไม่มีผู้ป่วยหรือบุคลากรได้รับบาดเจ็บหรือเสียชีวิตแต่อย่างใด ขณะนี้ทางโรงพยาบาลศิริราช อยู่ระหว่างการดำเนินการสอบสวนหาสาเหตุร่วมกันกับเจ้าพนักงาน ขอขอบคุณหน่วยงานจากภายนอก ได้แก่ หน่วยดับเพลิงฐานทัพเรือกรุงเทพ ผู้อำนวยการเขตบางกอกน้อย สำนักป้องกันและบรรเทา สาธารณภัยกรุงเทพมหานคร หน่วยดับเพลิงบางกอกน้อย หน่วยดับเพลิง บางขุนนนท์ และหน่วยดับเพลิงอื่นๆ รวมทั้งทีมตำรวจนครบาล ที่ให้การช่วยเหลือเป็นอย่างดีและทันเหตุการณ์,https://www.naewna.com/local/609783,2021_10_18
จ่อฟื้น ครม.สัญจร ชง'บิ๊กตู่'ประเดิมกระบี่ พ.ย.นี้ นำร่องการท่องเที่ยวรับเปิดประเทศ,วันที่ 18 ตุลาคม 2564 ที่ทำเนียบฯ ผู้สื่อข่าวรายงาน การประชุมคณะรัฐมนตรีอย่างเป็นทางการนอกสถานที่ หรือครม.สัญจร กำลังจะเกิดขึ้น ภายหลังต้องเว้นวรรคเป็นเวลา 1 ปี อันเนื่องมาจากเกิดการแพร่ระบาดของเชื้อโควิด-19 โดยมีรายงานว่าน่าจะมีขึ้นในเดือนพฤศจิกายน ซึ่งได้มีการเสนอให้มี ให้พล.อ.ประยุทธ์ จันทร์โอชา นายกรัฐมนตรี พิจารณาประชุมครม.สัญจร ที่จ.กระบี่ ซึ่งน่าจะเป็นโอกาสดีที่จะมีการเปิดประเทศรับนักท่องเที่ยวและจ.กระบี่ ถือเป็นจังหวัด 1 ใน 5 ที่เปิดนำร่องในการเปิดประเทศด้วย ทั้งนี้จะมีการนำเข้าหารือในครม.ก่อนสรุปอีกครั้ง สำหรับการลงพื้นที่เพื่อตรวจและติดตามสถานการณ์น้ำและแผนบริหารจัดการแก้ไขปัญหาอุทกภัย นั้น มีรายงานว่า วันที่ 20 ต.ค.นายกรัฐมนตรีจะลงพื้นที่ จ.สิงห์บุรี ขณะที่ในส่วนของ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ(พปชร.) จะลงพื้นที่ จ.กาญจนบุรี ในวันที่ 20 ต.ค. เช่นกัน,https://www.naewna.com/politic/609794,2021_10_18
พท.อีสานเล่นใหญ่ชง'นายหญิง'ถือธงนำลูกหาบ 'ลูกพี่แม้ว'โผล่แตะเบรค (คลิป),เปิดคลิปทำได้ไม่ครอบงำ? พท.อีสานเล่นใหญ่ชงหญิงอ้อถือธงนำเพื่อไทย ด้านลูกพี่โทนี่แตะเบรคชะลอ บอกคุณหญิงเขาไม่ถนัดเบื้องหน้า โวลั่น! มีวิธีชนะแบบแลนด์สไลด์ เมื่อวันที่ 18 ตุลาคม 2564 ผู้สื่อข่าวรายงานจากพรรคเพื่อไทย (พท.) ว่า ช่วงสุดสัปดาห์ที่ผ่านมา มี ส.ส.อุบลราชธานีรายหนึ่งของพรรคเพื่อไทย ส่งคลิปวิดีโอเข้ากลุ่มไลน์ ส.ส.พรรคเพื่อไทย โดยเป็นคลิปบรรยากาศงานเลี้ยง ส.ส.และผู้บริหารพรรคที่จัดขึ้นเมื่อไม่นานมานี้ ที่มี นายทักษิณ ชินวัตร อดีตนายกรัฐมนตรี วิดีโอคอลเข้ามาพูดคุยกับ ส.ส.ของพรรคด้วย เนื้อหาในคลิปเป็นช่วงที่นายทักษิณเปิดโอกาสให้ผู้ร่วมงานถามคำถาม ซึ่ง นายเกรียง กัลป์ตินันท์ รองหัวหน้าพรรค และแกนนำภาคอีสาน จาก จ.อุบลราชธานี เป็นผู้สอบถามแบบทีเล่นทีจริงถึงความเป็นไปได้ในการให้ คุณหญิงพจมาน ดามาพงศ์ อดีตภริยานายทักษิณ มาเป็นหัวหน้าพรรคเพื่อไทย เพื่อสู้ศึกเลือกตั้งครั้งต่อไป เพราะหากคุณหญิงพจมานมารับตำแหน่ง เชื่อว่าจะเป็นแม่เหล็ก ลูกน้องเก่าๆ จะกลับมาทั้งหมด ถ้าคุณหญิง (พจมาน) รับปากว่าจะมาเป็นหัวหน้าพรรรค เจ้านาย (นายทักษิณ) จะว่าอย่างไร นายเกรียง ถาม ทำให้ผู้ร่วมงานต่างปรบมือ และส่งเสียงเชียร์ เมื่อนายทักษิณได้ฟังคำถามก็มีอาการอมยิ้ม ก่อนตอบว่า คุณหญิงพจมานเป็นคนไม่ชอบการเมืองที่สุด แต่ที่ผ่านมาตกกระไดพลอยโจน คุณหญิง (พจมาน) อาจจะอายุมากไปนะ และถ้าไม่จำเป็นอย่างยิ่งยวด คุณหญิงจะไม่ขอลงการเมือง เพราะไม่ชอบ สองปราศรัยไม่ถนัด ไม่ถนัดที่จะพูดต่อหน้าคนเยอะๆ นั่งเป็นประธานในที่ประชุมได้ แต่ว่าไปขึ้นปราศรัย ขึ้นเวทีทักทายประชาชนทำไม่เป็น นายทักษิณ ระบุ จากนั้น นายเกรียงได้กล่าวทีเล่นทีจริงด้วยว่า ที่ผมคิดไว้ในใจไม่มีผิดว่า ท่านเก็บไว้ใช้คนเดียว ทำให้ผู้ร่วมงานรวมทั้งนายทักษิณต่างหัวเราะชอบใจ ในช่วงท้ายคลิป นายทักษิณ กล่าวด้วยว่า ผมมีหลายแนวทาง รับรองว่าแต่ละแนวทางเนี่ย ส.ส.ที่คิดจะออก รับตังค์เขามาแล้ว ต้องเอาตังค์ไปคืน เที่ยวนี้ต้องชนะแลนด์สไลด์ เพราะว่าชนะธรรมดา มันไม่ให้เป็นรัฐบาลหรอก ถ้าแลนด์สไลด์มันไม่กล้าเป็นรัฐบาล ต้องเอาแลนด์สไลด์ชนิดที่ไม่กล้าเป็นรัฐบาล ทั้งนี้ รายงานข่าวแจ้งด้วยว่า หลังจากมีการแชร์คลิปวิดีโอดังกล่าวได้ไม่นาน ก็ได้มีการลบคลิปออกกลุ่ม ส.ส.พรรคเพื่อไทย โดยไม่ทราบสาเหตุ ล่าสุด นายเกรียง กัลป์ตินันท์ รองหัวหน้าพรรคเพื่อไทย ให้สัมภาษณ์ผ่านรายการ เจาะลึกทั่วไทย Inside Thailand ทางช่อง 9 MCOT ยอมรับว่า เป็นผู้เสนอต่อ ดร.ทักษิณ ชินวัตร ถึงความเป็นไปได้ในการให้คุณหญิงพจมาน มาเป็นแคนดิเดตนายกรัฐมนตรีของพรรคเพื่อไทยจริง โดยคลิปดังกล่าวเกิดขึ้นที่บ้านของเฮียเพ้ง นายพงษ์ศักดิ์ รัตนพงศ์ไพศาลอดีตรัฐมนตรีว่าการกระทรวงพลังงาน ซึ่งเป็นเจ้าภาพฉลองวันเกิดให้ โดยมีนายทักษิณ โทรศัพท์เข้ามาอวยพรวันเกิดให้กับตน และทักทายพรรคพวกที่อยู่ในงาน วันนั้นผมถามท่านที่เล่นทีจริงว่า ใครจะมาเป็นว่าที่นายกฯ ของพรรค ท่านตอบกับว่า ทราบว่าพรรคมีการกำหนดตัวบุคคลไว้แล้ว แต่ท่านได้สอบถามผมกลับว่า เกรียงเห็นว่าใครเหมาะสม ผมก็เลยเสนอคนเดิม ที่เคยมาเสนอก่อนที่ท่านยิ่งลักษณ์ ชินวัตร จะเป็นนายกฯ แต่ท่านก็ถามผมว่าเป็นใคร ท่านจำไม่ได้แบบทีเล่นทีจริง ผมก็เลยตอบท่านว่า คนที่จะมาเป็นจะต้องเป็นคนเก่ง มีอัธยาศัยดี มีจิตสาธารณะ ไม่ใช้เข้ามาใช้อำนาจเพื่อตัวเอง แต่ต้องเข้ามาแก้ปัญหาเศรษฐกิจ ความแตกแยก และมีปัญหาโรคระบาดด้วย จึงบอกว่า คุณหญิงพจมานสามารถเป็นศูนย์กลางของพรรคได้ หากมาเป็นแคนดิเดตนายกฯ จะสามารถดึงดูดบุคลากรของพรรคไทยรักไทยที่กระจัดกระจายอยู่ตามพรรคต่างๆหรือหยุดเล่นการเมืองกลับมาฟื้นฟูประเทศของเราให้ผ่านวิกฤตครั้งนี้ได้ แต่เรื่องท่านทักษิณ ตอนกลับมาว่า คุณหญิงพจมานอายุมากไป มันต้องใช้คนรุ่นใหม่มาเป็น ซึ่งผมเห็นต่าง เพราะคิดว่า คนที่จะมาเป็นว่าที่นายกฯ ไม่ใช้ใครๆก็เป็นได้ ประสบการณ์ในชีวิตสำคัญมาก นายเกรียง กล่าวด้วยว่า ส่วนเรื่องบุคคลที่จะมาเป็นแคนดิเดตนายกฯของพรรคนั้น พรรคยังขอเก็บไว้เป็นความลับไว้ก่อน โดยตอนนี้พรรคกำหนดคนไว้แล้ว 3 คน เชื่อว่า เร็วๆ นี้ก็คงจะรู้กัน ทั้งนี้ ภายหลังมีกระแสข่าวเหตุการณ์จากคลิปดังกล่าวออกมา ได้มีปฏิกริยาจากทั้งทาง ส.ส.ฝ่ายรัฐบาล และคณะรัฐมนตรี (ครม.) ไม่ว่าจะเป็น ส.ส.พรรคพลังประชารัฐ อย่าง นายสิระ เจนจาคะ ที่เตรียมใช้อำนาจ ในฐานะประธานคณะกรรมาธิการ (กมธ.) การกฎหมาย การยุติธรรม และสิทธิมนุษยชน สภาผู้แทนราษฎร เตรียมเรียกหน่วยงานที่เกี่ยวข้อง ได้แก่คณะกรรมการการเลือกตั้ง (กกต.) มาชี้แจงว่า เหตุการณ์ดังกล่าวเข้าข่ายมีการครอบงำพรรคการเมือง ผิดกฎหมายรัฐธรรมนูญหรือไม่ แต่ทางด้าน นายวิษณุ เครืองาม รองนายกรัฐมนตรีฝ่ายกฎหมาย ก็ได้ออกมาชี้แจงล่าสุด ยืนยันแล้วว่า กรณีนี้ไม่เป็นการเข้าข่ายครอบครอบงำพรรคการเมือง เนื่องจากเป็นการพูดจาปราศรัยในที่สาธารณะ ซึ่งใครก็ทำได้ ไม่ถึงขั้นใช้เป็นหลักฐานในการนำมาวินิจฉัยว่าครอบงำพรรคหรือไม่ อีกทั้งเจตนาดังกล่าว ถือเป็นการโยนหินถามทาง หยั่งเสียง - 006,https://www.naewna.com/politic/609603,2021_10_18
‘โควิดกรุงเทพฯ’ 50 เขตวันนี้-เปิด 10 อันดับสูงสุด ‘หลักสี่’ขึ้นเบอร์1,โควิดกรุงเทพฯ 50 เขตวันนี้-เปิด 10 อันดับสูงสุด หลักสี่ขึ้นเบอร์1 18 ตุลาคม 2564 เพจ กรุงเทพมหานคร โดยสำนักงานประชาสัมพันธ์ รายงานจำนวนผู้ป่วยรายเขตที่มีที่อยู่ในพื้นที่กรุงเทพฯ ประจำวันที่ 18 ตุลาคม 2564 รวม 50 เขต มีผู้ติดเชื้อ 817 ราย อยู่ระหว่างติดตามที่อยู่ขณะป่วย 10 ราย โดยเขตที่พบผู้ป่วยน้อยที่สุด คือ เขตคันนายาว 1 ราย ขณะที่ 10 อันดับเขตที่มีผู้ติดเชื้อสูงสุด เป็นดังนี้ 1. หลักสี่ 114 ราย 2. ภาษีเจริญ 46 ราย 3. บางนา 45 ราย 4. ธนบุรี 40 ราย 5. บางขุนเทียน 40 ราย 6. ปทุมวัน 32 ราย 7. ทุ่งครุ 31 ราย 8. ประเวศ 30 ราย 9. บางแค 27 ราย 10. ป้อมปราบศัตรูพ่าย 26 ราย -005,https://www.naewna.com/local/609650,2021_10_18
โปรดเกล้าฯ สถาปนาสมณศักดิ์ 'พระธรรมวุฒาจารย์' พระราชาคณะเจ้าคณะรอง,วันที่ 18 ตุลาคม 2564 เว็บไซต์ราชกิจจานุเบกษา เผยแพร่ ประกาศสถาปนาสมณศักดิ์ ความว่า พระบาทสมเด็จพระปรเมนทรรามาธิบดีศรีสินทรมหาวชิราลงกรณ มหิศรภูมิพลราชวรางกูร กิติสิริสมบูรณอดุลยเดช สยามินทราธิเบศรราชวโรดม บรมนาถบพิตร พระวชิรเกล้าเจ้าอยู่หัว มีพระบรมราชโองการโปรดเกล้าโปรดกระหม่อมให้ประกาศว่า โดยที่ทรงพระราชดำริว่า พระสงฆ์ซึ่งดำรงในสมณคุณ มีอุปการะยิ่งแก่การพระศาสนา สมควรจะได้เลื่อนอิสริยฐานันดรในสมณศักดิ์สูงขึ้นมีอยู่ จึ่งทรงพระกรุณาโปรดสถาปนา พระธรรมวุฒาจารย์ ขึ้นเป็น พระราชาคณะเจ้าคณะรอง มีราชทินนามตามที่จารึกในหิรัญบัฏว่า พระพรหมมงคลวัชราจารย์ ศาสนกิจวิธานโกศล สังฆโสภณ ญาณปยุต วิสุทธศีลาจารนิวิฐ พิพิธธรรมคุณสุนทร ยติคณิสสร บวรสังฆาราม คามวาสี สถิต ณ วัดศรีสุริยวงศาราม วรวิหาร พระอารามหลวง จังหวัดราชบุรี มีฐานานุศักดิ์ตั้งฐานานุกรมได้ 8 รูป ขออาราธนาพระคุณ จงรับธุระพระพุทธศาสนา เป็นภาระสั่งสอน ช่วยระงับอธิกรณ์ และอนุเคราะห์พระภิกษุสามเณรในคณะและในพระอาราม ตามสมควรแก่กำลัง และอิสริยยศ ซึ่งพระราชทานนี้ และจงเจริญอายุ วรรณ สุข พล ปฏิภาณ คุณสารสิริสวัสดิ์ จิรัฏฐิติ วิรุฬหิไพบูลย์ ในพระพุทธศาสนาเทอญ ทั้งนี้ ตั้งแต่วันที่ 17 ตุลาคม พุทธศักราช 2564 ประกาศ ณ วันที่ 18 ตุลาคม พุทธศักราช 2564 เป็นปีที่ 6 ในรัชกาลปัจจุบัน,https://www.naewna.com/politic/609776,2021_10_18
ส.อ.ท.ยื่น 4 ข้อ ชง กกพ.ปรับแผน 'ERC Sandbox',"สภาอุตสาหกรรมแห่งประเทศไทย ยื่น 4 ข้อเสนอให้คณะกรรมการกำกับกิจการพลังงาน ปรับแผนดำเนินโครงการ ERC Sandbox เข้าสู่ยุค อุตสาหกรรมสีเขียว ชี้ เปลี่ยนแปลงพลังงานชาติเป็นประเด็นสำคัญ หวั่นกระทบต่อเศรษฐกิจของประเทศ นายสุวิทย์ ธรณินทร์พานิช ประธานกลุ่มอุตสาหกรรมพลังงานหมุนเวียน สภาอุตสาหกรรมแห่งประเทศไทย (ส.อ.ท.) ได้สรุปผลการสัมมนา RE100 Thailand: Heading for Carbon Emission Net Zero ที่จัดขึ้นภายใต้งาน ASEAN SUSTAINABLE ENERGY WEEK 2021 AND PUMPS & VALVES ASIA 2021VIRTUAL EDITION ซึ่งเป็นการประชุมแบบออนไลน์ เมื่อวันที่ 15 ตุลาคม 2564 ว่า กลุ่มอุตสาหกรรมพลังงานหมุนเวียน ส.อ.ท. ได้จัดสัมมนาเพื่อรับฟังความคิดเห็นการที่จะกำหนดทิศทางพลังงานของประเทศ ซึ่งการดำเนินโครงการ ERC Sandbox จึงจำเป็นที่ต้องคำนึงถึงปัจจัยหลายอย่าง รวมถึงความเชื่อมโยงด้านพลังงานที่มีผลกระทบกับภาคส่วนอื่นของประเทศ โดยเฉพาะอย่างยิ่ง ภาคเศรษฐกิจ อุตสาหกรรม การค้า และการลงทุน ดังนั้น การกำหนดนโยบายด้านพลังงานของประเทศต่อความมั่นคงทางด้านพลังงานต้องดำเนินการควบคู่ไปกับการปรับตัวของประเทศให้ทันต่อสถานการณ์ของโลกที่เปลี่ยนแปลงไปอย่างรวดเร็ว โดยจะต้องให้ความสำคัญต่อภาคเศรษฐกิจ อุตสาหกรรม การค้า และการลงทุน มิฉะนั้นจะเกิดผลเสียหายโดยรวมต่อประเทศ และประชาชน อันจะส่งผลให้ประเทศไม่สามารถแข่งขันทางการค้ากับเวทีโลกได้อีกต่อไป จึงขอให้ความคิดเห็นต่อการดำเนินโครงการ ERC Sandbox ดังนี้ 1.กรอบเวลาของการดำเนินโครงการ ERC Sandbox ใช้ระยะเวลานานเกินควร ทำให้ไม่ทันต่อเหตุการณ์โลกที่เปลี่ยนแปลงไปกับความเดือดร้อนของประเทศ ที่ประเทศต่างๆ มีมาตรการทางการค้า การลงทุนที่มุ่งเน้นลดการปล่อยก๊าซเรือนกระจก ดังนั้น การดำเนินโครงการควรมีกรอบระยะเวลาที่ชัดเจนมากกว่านี้ และควรให้ภาคส่วนต่างๆ มาช่วยกำหนดแนวทาง และการดำเนินงานของโครงการ ไม่ใช่เฉพาะภาคส่วนพลังงานเท่านั้น ยังรวมไปถึงภาคเศรษฐกิจ และภาคอุตสาหกรรม ซึ่งเป็นทั้งผู้ผลิต และผู้ใช้พลังงาน ที่จะต้องเข้ามามีบทบาทให้มากที่สุดในการดำเนินโครงการ ERC Sandbox ตามรัฐธรรมนูญ มาตรา75 รัฐพึงจัดระบบเศรษฐกิจให้ประชาชนมีโอกาสได้รับประโยชน์จากความเจริญเติบโตทางเศรษฐกิจไปพร้อมกันอย่างทั่วถึง เป็นธรรม และยั่งยืน สามารถพึ่งพาตนเองได้ตามหลักปรัชญาเศรษฐกิจพอเพียง ขจัดการผูกขาดทางเศรษฐกิจที่ไม่เป็นธรรม และพัฒนาความสามารถในการแข่งขันทางเศรษฐกิจของประชาชน และประเทศ ฯลฯ อีกมั้งรัฐบาลควรส่งเสริมให้ประชาชนสามารถใช้ Excess Capacity สายส่งของการไฟฟ้าได้ โดยให้ประชาชนซื้อขายไฟฟ้าข้ามสายส่งกันได้ โดยเฉพาะไฟฟ้าที่มาจากพลังงานสะอาด ซึ่งสอดคล้องกับแผนปฏิรูปประเทศด้านพลังงาน ที่ได้กำหนดการปฏิรูปโครงสร้างการบริหารกิจการไฟฟ้า โดยส่งเสริม และจัดทำระเบียบกฎเกณฑ์สำหรับ Third Party Access (TPA) ของระบบส่ง และระบบจำหน่าย ,ส่งเสริมกิจการจำหน่าย (Retail) เพื่อเพิ่มบทบาทของภาคเอกชน และส่งเสริมให้มีการแข่งขันกันมากขึ้นในระบบไฟฟ้า 2.การดำเนินโครงการ ERC Sandbox กำหนดให้โครงการที่ทำการทดสอบไม่ให้มีผลกำไรในเชิงการค้า หมายถึง โครงการที่ทดสอบมีกำไรไม่ได้เลยนั้น รัฐควรกำหนดให้มีค่าตอบแทนในการดำเนินการทดสอบภายใต้โครงการ ERC Sandbox การทำโครงการต้องเสมือนดำเนินธุรกิจจริงมากที่สุด ค่าตอบแทนมีได้ แต่ต้องพิจารณาว่าควรมีอัตราเท่าไหร่ถึงจะเหมาะสม การกำหนดหลักเกณฑ์ควรมีความชัดเจนไม่ควรให้หน่วยงานรัฐไปตีความเอง รัฐอาจจะกำหนดเป็นอัตราค่าตอบแทน หรือกำไรไม่ควรเกินเท่าไหร่ โดยอ้างอิงอัตราผลตอบแทนการลงทุนในพันธบัตรรัฐบาล หรือ อัตราผลตอบแทนจากการลงทุนในตลาดหลักทรัพย์ ตาม อัตราส่วน (ratio) ในอุตสาหกรรมที่เกี่ยวข้อง ตลอดจนควรส่งเสริมให้เอกชนเข้ามาใช้สายส่งของการไฟฟ้าในส่วนที่เป็น Excess Capacity โดยคิดค่า wheeling charge ในอัตราที่เหมาะสม เพื่อส่งเสริมให้เอกชนสามารถดำเนินธุรกิจได้ 3.การกำหนดอัตรา Wheeling Charge ที่ 1.151 บาทต่อหน่วย ควรเปิดเผยการคำนวณราคาอย่างชัดเจน โปร่งใส และสามารถตรวจสอบได้ ซึ่งอัตราที่ใช้ทดลองในโครงการของคณะกรรมการกำกับกิจการพลังงาน หรือ กกพ. จะเห็นว่าเป็นอัตราที่สูงเกินไป ไม่จูงใจให้เกิดการซื้อขายไฟฟ้ารูปแบบที่ผู้ผลิตไฟฟ้าเอกชนผลิต และขายไฟฟ้าตรงให้เอกชนได้ หรือ Peer-to-Peer (P2P) ซึ่งควรกำหนดอัตราที่เหมาะสม เพื่อจูงใจเอกชน และไม่กระทบต่อรายได้ของหน่วยงานการไฟฟ้า และควรจะต้องดำเนินการให้เกิดขึ้นโดยเร็ว เพื่อเป็นจุดเริ่มต้นนำไปสู่การใช้ไฟฟ้าจากพลังงานทดแทน 100% หรือ RE100 ซึ่งเป็นเครื่องมือสำคัญที่จะช่วยลดการปล่อยก๊าซคาร์บอนไดออกไซด์ ที่เป็นปัญหาสำคัญในการเกิดภาวะโลกร้อน 4.ควรจะระบุให้ชัดเจนว่าอัตรา Wheeling Charge ที่ประกาศนี้ คือ ค่าใช้สายส่ง ในส่วนระบบส่งไฟฟ้า หรือระบบจำหน่ายไฟฟ้าเป็นอย่างไร และมีการรวมค่าใช้จ่ายอื่นๆ แล้วทั้งหมดหรือไม่ อาทิ รวมค่า Ancillary Services ,Backup ,Imbalance ,Connection ,Loss และ Policy Expense รวมถึงมีค่าใช้จ่ายอื่นๆ แอบแฝง ในขั้นตอนอื่นอีกหรือไม่ ทั้งนี้ การกำหนดเป้าหมาย ผู้ที่เข้าโครงการ ERC Sandbox ต้องมีการพิจารณาถึงปัจจัยสำคัญ รวมถึงมาตรการต่างๆ เหล่านี้ถือเป็นมาตรฐานสากลที่สูงขึ้นทางการค้า ประเทศไทยจึงต้องเร่งปรับตัวให้ทันต่อมาตรฐาน หรือกติกาใหม่ของโลกที่เปลี่ยนแปลงไป หากภาครัฐไม่เร่งดำเนินการสนับสนุนการใช้พลังงานหมุนเวียน อาจจะส่งผลเสียต่อประเทศ ซึ่งส่งผลต่อ GDP ของประเทศเป็นอย่างมาก โดยเฉพาะอย่างยิ่งภาคส่งออกที่เป็นกลไกขับเคลื่อนประเทศ ซึ่งรัฐจะต้องปรับโครงสร้างพื้นฐานให้เข้าสู่ยุคใหม่ หรือยุค อุตสาหกรรมสีเขียว อย่างไรก็ตาม ทาง ส.อ.ท. จะนำหนังสือดังกล่าวยื่นให้ กกพ. พิจารณาวางแนวทางแก้ไขปัญหาต่อไป",https://www.naewna.com/business/609798,2021_10_18
ปภ.ประสาน 11 จังหวัด-กทม. เฝ้าระวังสถานการณ์น้ำลุ่มน้ำเจ้าพระยา แม่น้ำท่าจีน 20-30 ต.ค.64,"วันที่ 18 ตุลาคม 2564 เวลา 21.00 น. กระทรวงมหาดไทย โดยกรมป้องกันและบรรเทาสาธารณภัย (ปภ.) ประสาน 11 จังหวัดได้แก่ นครสวรรค์ อุทัยธานี ชัยนาท สิงห์บุรี อ่างทอง พระนครศรีอยุธยา ปทุมธานี นนทบุรี สุพรรณบุรี นครปฐม และสมุทรสาคร รวมถึงกรุงเทพมหานคร เฝ้าระวังระดับน้ำแม่น้ำเจ้าพระยาและแม่น้ำท่าจีนเพิ่มสูงขึ้น ในช่วงวันที่ 20 – 30 ตุลาคม 2564จัดเจ้าหน้าที่ติดตามเฝ้าระวังติดตามสถานการณ์น้ำอย่างใกล้ชิด โดยเฉพาะพื้นที่ที่ยังคงมีสถานการณ์น้ำท่วมขังอยู่ พร้อมประชาสัมพันธ์แจ้งเตือนประชาชนที่อาศัยอยู่ริมสองฝั่งแม่น้ำเจ้าพระยา แม่น้ำท่าจีนจุดเสี่ยงที่ลุ่มต่ำริมแม่น้ำเฝ้าระวังระดับน้ำและเตรียมพร้อมรับมือแจ้งจังหวัดประสาน อปท. และหน่วยงานที่เกี่ยวข้องตรวจสอบแนวคันกั้นน้ำ จัดเตรียมวัสดุอุปกรณ์ เครื่องจักรกลด้านสาธารณภัย และเจ้าหน้าที่ติดตามเฝ้าระวังสถานการณ์ และเตรียมความพร้อมปฏิบัติการให้ความช่วยเหลือประชาชนตลอด 24 ชั่วโมง กรมป้องกันและบรรเทาสาธารณภัย (ปภ.)ในฐานะกองอำนวยการป้องกันและบรรเทาสาธารณภัยกลาง (กอปภ.ก.)ได้รับแจ้งจากกองอำนวยการน้ำแห่งชาติ ว่า ได้ประเมินและวิเคราะห์สถานการณ์ปริมาณฝนตก (ONE MAP)ร่วมกับกรมอุตุนิยมวิทยาและสถาบันสารสนเทศทรัพยากรน้ำ (องค์กรมหาชน) คาดการณ์ปริมาณน้ำหลากจากตอนบนของลุ่มน้ำเจ้าพระยาจากแม่น้ำปิงจะทำให้มีน้ำไหลผ่านบริเวณอำเภอเมืองนครสวรรค์ จังหวัดนครสวรรค์ เพิ่มสูงสุดจากอัตรา 2,484 ลูกบาศก์เมตรต่อวินาทีเป็น 3,000 – 3,100 ลูกบาศก์เมตรต่อวินาที ในวันที่ 22 ตุลาคม 2564 โดยจะบริหารจัดการน้ำที่เขื่อนเจ้าพระยา ด้วยการหน่วงน้ำและผันน้ำเข้าคลองต่าง ๆ ด้านเหนือเขื่อนเจ้าพระยา ทำให้มีปริมาณน้ำไหลผ่าน อำเภอสรรพยา จังหวัดชัยนาท อยู่ในเกณฑ์2,700 ลูกบาศก์เมตรต่อวินาที ส่งผลให้ระดับน้ำในแม่น้ำเจ้าพระยาบริเวณเหนือเขื่อนและท้ายเขื่อนเจ้าพระยา มีระดับน้ำเพิ่มสูงขึ้นจากปัจจุบัน ประมาณ 0.20 – 0.40 เมตร ในช่วงวันที่ 23 – 30 ตุลาคม 2564 สำหรับแม่น้ำท่าจีน มีปริมาณน้ำไหลล้นข้ามทางระบายน้ำล้น เขื่อนกระเสียว และไหลไปสมทบกับปริมาณน้ำท่าที่เกิดจากฝนตกด้านท้ายเขื่อน ทำให้มีปริมาณน้ำไหลลงแม่น้ำท่าจีน 150 – 200 ลูกบาศก์เมตรต่อวินาที ทั้งนี้ จะบริหารจัดการโดยผันน้ำเข้าทุ่งโพธิ์พระยา เพื่อลดปริมาณน้ำหลาก ปริมาณน้ำส่วนที่เหลือจะส่งผลให้ระดับน้ำแม่น้ำท่าจีน ตั้งแต่จังหวัดสุพรรณบุรี นครปฐม และสมุทรสาคร มีระดับน้ำเพิ่มสูงขึ้นจากปัจจุบัน ประมาณ 0.30 – 0.50 เมตร ในช่วงวันที่ 20 – 27 ตุลาคม 2564กรมป้องกันและบรรเทาสาธารณภัย (ปภ.) จึงได้ประสาน 11 จังหวัด ได้แก่ นครสวรรค์ อุทัยธานี ชัยนาท สิงห์บุรี อ่างทอง พระนครศรีอยุธยา ปทุมธานี นนทบุรี สุพรรณบุรี นครปฐม และสมุทรสาคร รวมถึงกรุงเทพมหานครตลอดจนศูนย์ป้องกันและบรรเทาสาธารณภัยเขตในพื้นที่เสี่ยงภัยเฝ้าระวังติดตามสถานการณ์น้ำอย่างใกล้ชิด โดยเฉพาะพื้นที่ที่ยังคงมีสถานการณ์น้ำท่วมขังอยู่ พร้อมประชาสัมพันธ์แจ้งเตือนประชาชนที่อาศัยอยู่ริมสองฝั่งแม่น้ำเจ้าพระยา และแม่น้ำท่าจีนจุดเสี่ยงที่ลุ่มต่ำริมแม่น้ำให้เฝ้าระวังระดับน้ำที่เพิ่มสูงขึ้น รวมถึงเตรียมพร้อมในการขนย้ายสิ่งของขึ้นที่สูงให้พ้นจากแนวน้ำท่วม และระมัดระวังอันตรายจากการสัญจรทางน้ำ ตลอดจนประสานองค์กรปกครองส่วนท้องถิ่นและหน่วยงานที่เกี่ยวข้องในพื้นที่ ตรวจสอบแนวคันกั้นน้ำและแนวป้องกันน้ำท่วมให้อยู่ในสภาพแข็งแรง เพื่อป้องกันระดับน้ำล้นข้ามแนวคันกั้นน้ำ อีกทั้งจัดเตรียมวัสดุอุปกรณ์ เครื่องจักรกลด้านสาธารณภัย เพื่อเตรียมความพร้อมปฏิบัติการให้ความช่วยเหลือประชาชนตลอด 24 ชั่วโมงสำหรับประชาชนหากพบเห็นหรือได้รับความเดือดร้อนจากสถานการณ์ภัยสามารถแจ้งเหตุและขอความช่วยเหลือทางไลน์ ปภ.รับแจ้งเหตุ1784 โดยเพิ่มเพื่อนLine ID @1784DDPMและแอปพลิเคชัน พ้นภัย รวมถึงสายด่วนนิรภัย1784 ตลอด 24 ชั่วโมงเพื่อประสานให้การช่วยเหลือโดยด่วนต่อไป",https://www.naewna.com/local/609799,2021_10_18
สหรัฐฯส่ง‘ลูซี่’ยานสำรวจดาวเคราะห์น้อย ไขความลับระบบสุริยะจักรวาล,18 ตุลาคม 2564 สำนักข่าวซินหัวรายงาน จรวดแอตลาส วี 401 (Atlas V 401) พร้อมยานอวกาศลูซี่ (Lucy) ถูกปล่อยจากฐานปล่อยยานอวกาศหมายเลข 41 (Space Launch Complex 41) ของสถานีกองทัพอากาศเคปคานาเวอรัล ในรัฐฟลอริดา สหรัฐฯ เมื่อวันเสาร์ (16 ต.ค.) โดยองค์การบริหารการบินและอวกาศแห่งชาติ (NASA) หรือนาซา ของสหรัฐฯ ได้ปล่อยตัวยานอวกาศนี้เพื่อเดินทางสำรวจดาวเคราะห์น้อยโทรจัน (Trojan Asteroid) ใกล้กับดาวพฤหัสบดี เป็นเวลานานถึง 12 ปี เพื่อไขความลับของระบบสุริยะจักรวาล,https://www.naewna.com/inter/609800,2021_10_18
"ซีอันอวดโฉม‘รถม้าสุสานจิ๋นซี’เก่าแก่ ประกอบจากเศษซากกว่า3,000ชิ้น (ชมคลิป)","18 ตุลาคม 2564 สำนักข่าวซินหัวรายงาน พิพิธภัณฑ์แห่งใหม่ในนครซีอัน เมืองเอกของมณฑลส่านซีทางตะวันตกเฉียงเหนือของจีน ซึ่งจัดแสดงรถม้าและม้าทำจากสัมฤทธิ์อายุ 2,000 ปี เปิดให้ประชาชนทั่วไปเข้าชมแล้วเมื่อไม่นานนี้ รถม้าขนาดใหญ่ 2 คัน พร้อมเหล่าม้าสัมฤทธิ์ ซึ่งถูกจัดให้เป็น เครื่องสัมฤทธิ์ชั้นยอด มีโครงสร้างสลับซับซ้อนและการตกแต่งเปี่ยมสีสัน ถูกขุดพบจากสุสานจักรพรรดิฉินสื่อหวงหรือจิ๋นซีฮ่องเต้ในสภาพแตกแยกเป็นชิ้นส่วนมากกว่า 3,000 ชิ้น ทำให้คณะผู้เชี่ยวชาญด้านวัตถุทางวัฒนธรรมต้องใช้เวลากู้คืนนานถึง 8 ปี ตังซือเสว์ นักวิจัยประจำสุสานจักรพรรดิฉินสื่อหวง อธิบายว่า รถม้าและตัวม้าเคลือบด้วยสัมฤทธิ์ บรรดาช่างฝีมือเผยโครงสร้างของรถม้าโบราณผ่านงานประติมากรรมและการลงสี เราพยายามใช้สารพัดแนวทางเพื่อแสดงลักษณะและโครงสร้างของรถม้าและวิธีการขับเคลื่อน ไม่ว่าจะเป็นเทคโนโลยีมัลติมีเดียแบบดิจิทัลและโปรแกรมโต้ตอบ ตังเสริมว่าที่จับทำจากสัมฤทธ์บริเวณขอบนอกประตูเป็นตัวปิดกั้นประตู ประตูสามารถเปิดออกด้านนอกได้ แต่จะไม่สามารถเปิดเข้าด้านในได้หากถูกปิดอยู่ โดยเป็นผลจากการทำงานของบานพับสัมฤทธิ์ ซึ่งสะท้อนถึงกลไกของรถม้าโบราณ",https://www.naewna.com/inter/609797,2021_10_18
ขอนิ่งๆก่อน!‘เพชรชมพู’แจงเหตุลา‘รปช.’ ชี้ยังไม่ได้คุยพรรคการเมืองอื่น,ขอนิ่งๆก่อน!เพชรชมพูแจงเหตุลารปช. ชี้ยังไม่ได้คุยพรรคการเมืองอื่น 18 ตุลาคม 2564 น.ส.เพชรชมพู กิจบูรณะ อดีต ส.ส.บัญชีรายชื่อ พรรครวมพลังประชาชาติไทย (รปช.) ให้สัมภาษณ์ภายหลังลาออกจากการเป็นสมาชิกพรรค รปช. (อ่านข่าวที่เกี่ยวข้อง : เพชรชมพูลาพรรคลุงกำนัน พ้นจากความเป็น ส.ส.บัญชีรายชื่อทันที) ว่า ได้เข้าไปลานายสุเทพ เทือกสุบรรณ ผู้ก่อตั้งพรรค รปช. และนายทวีศักดิ์ ณ ตะกั่วทุ่ง หัวหน้าพรรค เรียบร้อยแล้ว และเป็นการจากกันด้วยดี จากนี้นางสุเนตตา แซ่โก๊ะ อดีตกรรมการบริหารพรรค จะได้เลื่อนขึ้นมาเป็น ส.ส.บัญชีรายชื่อแทน ส่วนที่มีกระแสข่าวว่าจะย้ายไปอยู่กับพรรคประชาธิปัตย์ (ปชป.) นั้น ขอชี้แจงว่ายังไม่ได้พูดคุยกับพรรคการเมืองใด และขออยู่นิ่งๆก่อน และไปเรียนเนติบัณฑิตต่อให้จบ -005,https://www.naewna.com/politic/609698,2021_10_18
วุ่นอีกแล้ว!พระสายป่าเมืองน้ำดำทยอยลาออก ระบุรับไม่ได้การปกครองที่ไม่เป็นธรรม,พระสงฆ์สายป่าเมืองน้ำดำทยอยยื่นใบลาออกจากตำแหน่งพระสังฆาธิการต่อสำนักงานเจ้าคณะจังหวัดกาฬสินธุ์แล้ว ระบุรับไม่ได้ต่อระบบการปกครองที่ไม่เป็นธรรม ด้านพระเล็กเตรียมฉลองตราตั้งหลังเข้าพิธีมอบพระบัญชาฯขึ้นดำรงตำแหน่งเจ้าคณะจังหวัดกาฬสินธุ์ (ธ) เสาร์ 23 ต.ค.นี้ ความคืบหน้ากรณีมหาเถรสมาคม (มส.) มีคำสั่งแต่งตั้งพระสังฆาธิการและถอดถอนเจ้าคณะจังหวัด 3 รูป ซึ่งหนึ่งในนั้นมีพระเทพสารเมธี หรือเจ้าคุณบัวศรี เจ้าอาวาสวัดประชานิยม อดีตเจ้าคณะจังหวัดกาฬสินธุ์ (ธ) รวมอยู่ด้วยนั้น วันนี้ (18 ต.ค.64) ผู้สื่อข่าวประจำจังหวัดกาฬสินธุ์ ได้รายงานถึงกระแสต่อต้านการถอดถอนเจ้าคุณบัวศรี ออกจากเจ้าคณะจังหวัดกาฬสินธุ์ (ธ) ว่า ล่าสุดเฟซบุ๊กของพระครูโสภณธรรมอุดม เจ้าอาวาสวัดโพธิ์พุทธคุณ เจ้าคณะอำเภอห้วยเม็ก จังหวัดกาฬสินธุ์ ที่ระบายถึงความรู้สึกต่อมติมหาเถรสมาคมและการแสดงเจตนาลาออกจากตำแหน่งเจ้าคณะอำเภอห้วยเม็ก ในวันนี้ถึง 2 ข้อความโดยข้อความแรกมีดังนี้ พรหมจรรย์ที่มืดมนและเศร้าหมอง พระภิกษุ-สามเณรในประเทศไทย ณ เวลานี้คาดว่ามีไม่เกิน 3 แสนรูปเมื่อเทียบกับประชากรในประเทศน่าจะเกือบ 70 ล้านคน อัตราเฉลี่ยแล้วก็ประมาณ 0.42 เปอร์เซ็นต์ของประชากรทั้งประเทศ @ ข้าพเจ้าตั้งคำถามว่าในเมื่อพระพุทธศาสนา ซึ่งเป็นอีกเสาหลักหนึ่งของชาติที่มีมาแต่โบราณกาล ล้มลุกคลุกคลานต่อสู้ฟันฝ่าแม้ในภาวะมีศึกสงครามพระสงฆ์ยังต้องเป็นที่พึ่งทั้งทางกายและทางใจ แต่ในปัจจุบันทำไมพระสงฆ์ต้องถูกกระทำย้ำยีได้ถึงเพียงนี้ จริงอยู่ที่ว่าเมื่อสละทางโลกมาแล้วก็ควรสละในเรื่องโลกๆที่เป็นโลกียวิสัยให้หมดตามไปด้วย การถอดถอนเจ้าคณะจังหวัดทั้ง 3 รูปโดยไม่มีการไตร่สวนและชี้มูลความผิดให้ประจักษ์ต่อสาธารณชนและต่อตัวของผู้กระทำผิดนั้นเป็นสิ่งที่ถูกต้องและชอบธรรมแล้วหรือ? อย่างน้อยการให้สิทธิ์และรักษาสิทธิ์ของความเป็นมนุษย์ควรจะมีให้โดยเท่าเทียมกันไม่ว่าจะเป็นบรรพชิตหรือฆราวาส @ ประการสำคัญพระภิกษุ-สามเณร ทั่วราชอาณาจักรก็มีแค่ยิบมือเดียวแล้วจะให้สงฆ์ปกครองสงฆ์ไม่ได้จริงหรือ? พระภิกษุสามเณรเป็นกลุ่มบุคคลที่ต้องเข้ามาปกครองดูแลทุกกรณีด้วยหรือ? สิ่งเหล่านี้เป็นคำถามมาโดยตลอดและก็ไม่มีคำตอบมาโดยตลอดเช่นกัน @ น่าจะถึงเวลาที่พระสงฆ์เราจะต้องแสดงออกในความต้องการที่จะปกครองตนเองโดยหลักธรรมวินัยโดยใช้หลักธรรมาธิปไตย ไม่ใช่ใช้หลักประชาธิปไตยของคนหมู่มากในยุคของคนที่ไม่รู้จักความผิดชอบชั่วดีอย่างในทุกวันนี้ กรณีของพระเถระทั้ง 3 รูปที่ท่านได้ถูกละเมิดสิทธิ์นั้นไม่ใช่ว่าท่านยึดติดยึดมั่นในลาภสักการะยศฐาบรรดาศักดิ์หรือต่อให้ท่านจะยึดติดก็ย่อมเป็นสิทธิ์ของท่านมิใช่หรือ ถ้าเห็นว่าท่านไม่ควรที่จะได้สิทธิ์นั้นครอบครองต่อไปก็ควรที่จะแจ้งสาเหตุดั่งกล่าวให้ท่านทราบ ขั้นของความผิดในทางโลกไล่เรียงตั้งแต่ประหารชีวิต จำคุกตลอดชีวิตหรือลดหลั่นตามการกระทำความผิดแต่สิ่งที่เกิดขึ้นกับพระเถระทั้งสามรูปนั้น บอกตรงๆ(ว่ารับไม่ได้จริงๆ) #คณะสงฆ์ไทยต้องให้ฆราวาสเป็นผู้ปกครองจริงหรือ ส่วนข้อความที่สอง เจตนาที่ขอลาออก กระผม/อาตมา พระครูโสภณธรรมอุดมในส่วนตัวไม่รู้จักกับท่านพระครูสุทธิญาณโสภณ หรือท่านพระอาจารย์เล็ก ว่าที่เจ้าคณะจังหวัดกาฬสินธุ์(ธ)เลย ฉะนั้น จึงไม่มีข้อครหาใดๆ ซึ่งกันและกันเพียงแต่รู้สึกว่า 30 ปีที่อยู่ในแวดวงพระสังฆาธิการนั้น การปกครองการบริหารจัดการคณะสงฆ์ไม่เป็นไปตามกฎหมาย บทบัญญัติ กฎมหาเถรสมาคม บทลงโทษที่นำมาใช้กับผู้ใต้บังคับบัญชากับใช้อำนาจโดยถ่ายเดียวไม่ได้ใช้ตามข้อกำหนดกฎเกณฑ์ที่วางไว้เลย ดังนั้น ผม/อาตมา พระครูโสภณธรรมอุดม เจ้าคณะอำเภอห้วย(ธ) จ.กาฬสินธุ์ จึงขอลาออกจากตำแหน่งเจ้าคณะอำเภอห้วยเม็ก(ธ) ตั้งแต่บัดนี้เป็นต้นไป กรรมใดที่ผม/อาตมา ได้ล่วงเกินท่าทั้งหลายด้วย กายกรรม วจีกรรม มโนกรรม ด้วยความรู้ก็ดี ด้วยความไม่รู้ก็ดี ด้วยความมีสติก็ดี ด้วยความไม่มีสติก็ดี ขอท่านทั้งจงงดซึ่งกรรมนั้น เฉกเช่นเดียวกัน ผม/อาตมา ก็ขออโหสิกรรมแก่ทุกๆท่านเช่นกัน #คุณธรรมสร้างชาติศาสนาสร้างใจประเทศไทยถึงจะไปรอด ต่อมาผู้สื่อข่าวได้เดินทางไปที่วัดโพธิ์พุทธคุณ และได้พบกับพระครูโสภณธรรมอุดม เจ้าคณะอำเภอห้วยเม็ก ซึ่งได้กล่าวระบายความในใจว่าหลังจากมหาเถรสมาคมได้ตั้งแต่ เจ้าคณะอำเภอสังคม จังหวัดหนองคาย มาเป็นเจ้าคณะจังหวัดกาฬสินธุ์ (ธ) องค์ใหม่ขึ้นมาแทนองค์เก่าที่ไม่ได้ชี้แจงความผิดในข้อหา ในฐานะที่เป็นพระสังฆาธิการด้วยนั้น ทำให้รู้สึกไม่มีความสบายใจในการปกครองพระภิกษุสงฆ์ กล่าวคือต่อไปในภายภาคหน้า มีการปลดพระสังฆาธิการโดยอำเภอใจแล้วไม่มีเหตุผลการอธิบายถึงสาเหตุการปลดทำให้พระสังฆาธิการหรือพระสงฆ์ที่ประกอบด้วยคุณงามความดีมีปฏิปทาที่น่าเลื่อมใส รู้สึกทำให้ท่านไม่ได้รับความเป็นธรรม แล้วมีการปลดกลางอากาศ อาจจะทำให้ท่านเสียกำลังใจในการประพฤติปฏิบัติในเส้นทางการปกครองคณะสงฆ์ได้เพราะเหตุในข้างต้น ทำให้อาตมารู้สึกไม่อยากมีส่วนเกี่ยวข้องกับงานคณะสงฆ์ที่มีเจ้าคณะจังหวัดกาฬสินธุ์องค์ใหม่ อาตมาได้ยื่นเรื่องขอลาออกจากเจ้าคณะพระสังฆาธิการไว้แล้วที่สำนักงานเจ้าคณะจังหวัดกาฬสินธุ์ (ธ) พระครูโสภณธรรมอุดม กล่าว มีรายงานว่าขณะนี้พระสังฆาธิการระดับเจ้าคณะอำเภอและตำบล ได้เขียนจดหมายลาออกจากสังฆาธิการและยังมีเจ้าคณะอำเภอสมเด็จ (ธ) ได้ยื่นใบลาออกต่อสำนักงานเจ้าคณะจังหวัดกาฬสินธุ์แล้ว ส่วนความเคลื่อนไหวของพระครูสุทธิญาณโสภณ หรือท่านพระอาจารย์เล็ก ว่าที่เจ้าคณะจังหวัดกาฬสินธุ์(ธ) ปรากฏจากโซเชียล มีการทำแบนเนอร์ การฉลองตั้งพระครูเล็กเป็นเจ้าคณะจังหวัดกาฬสินธุ์ (ธ) ซึ่งจะมีพิธีมอบพระบัญชาฯ ให้พระครูสุทธิญาณโสภณ (เล็ก สุทธิญาโณ) เจ้าคณะอำเภอสังคม (ธ) และเจ้าอาวาสวัดป่านาขาม ดำรงตำแหน่ง เจ้าคณะจังหวัดกาฬสินธุ์ (ธ) ในวันเสาร์ที่ 23 ตุลาคม 2564 เวลา 13.00 น. ณ อาคาร 100 ปี วัดบวรนิเวศวิหาร เขตพระนคร กรุงเทพมหานคร - 003,https://www.naewna.com/likesara/609709,2021_10_18
ตำรวจไซเบอร์เผย 3 วิธีโกง! หลังมีเหยื่อโดนดูดเงินถึง 4 หมื่นราย ยอดกว่า 10 ล้าน!,ผู้บัญชาการตำรวจสืบสวนสอบสวนอาชญากรรมทางเทคโนโลยี แจง 3 พฤติการณ์ก่อเหตุแก๊งดูดเงิน เชื่อทำเป็นขบวนการ และอาจรวบรวมข้อมูลขายต่อในตลาดมืด พล.ต.ท.กรไชย คล้ายคลึง ผู้บัญชาการตำรวจสืบสวนสอบสวนอาชญากรรมทางเทคโนโลยี แถลงข่าวกรณีมิจฉาชีพล้วงข้อมูลส่วนตัวหลอกถอนเงินจากบัญชีธนาคาร โดยมีประชาชนหลายรายถูกหักเงินออกจากบัญชีธนาคาร บัตรเครดิต และบัตรเดบิตจำนวนหลายครั้งโดยไม่ทราบสาเหตุว่า ขณะนี้ตำรวจไซเบอร์ได้ร่วมชุมกับสภาธนาคารไทย และธนาคารแห่งประเทศไทย เพื่อหาความร่วมมือแก้ปัญหา เบื้องต้นพบว่า มีผู้เสียหายประมาณ 4 หมื่นคน โดยมียอดที่ถูกดูดเงินไปสูงสุดกว่า 2 แสนบาท รวมมูลค่าความเสียหายไม่ต่ำกว่า 10 ล้านบาท ซึ่งผู้เสียหายถูกถอนเงินครั้งละจำนวนไม่มาก แต่หลายครั้ง ซึ่งเชื่อว่าคนร้ายไม่น่าจะก่อเหตุคนเดียว และมาจากหลายกลุ่ม ซึ่งจะใช้วิธีหลายรูปแบบ พล.ต.ท.กรไชย บอกอีกว่า พฤติการณ์การก่อเหตุของคนร้าย สัญนิษฐานว่าอาจเกิดได้จาก 3 ลักษณะ คือ 1.เป็นการผูกบัญชีบัตรเครดิต บัตรเดบิต หรือบัญชีธนาคารเข้ากับแอพลิเคชั่นต่างๆ และข้อมูลเกิดหลุดไปถึงแก๊งมิจฉาชีพ 2.การส่ง SMS หลอกลวง ที่จะส่งลิงก์มาตาม SMS เข้ามือถือผู้เสียหาย และให้กรอกข้อมูลต่าง ๆ เช่น ปล่อยเงินกู้ ไปรษณีย์ไทย และ 3.การใช้บัตรเครดิตและบัตรเดบิตในชีวิตประจำวัน เช่น การให้บัตรพนักงานไปชำระค่าสินค้าและบริการ ในห้าง หรือการเติมน้ำน้ำมัน อาจถูกพนักงานเก็บข้อมูลเลขหน้าบัตร 16 หลัก และเลข CVC หลังบัตร 3 ตัว ซึ่งคนร้ายอาจมีการรวบรวมข้อมูลและขายต่อในตลาดมืด ทางสำนักงานตำรวจแห่งชาติ ขอฝากเตือนประชาชนอย่าผูกบัตรเครดิต บัตรเดบิตกับแอปพลิเคชั่นที่ไม่จำเป็นหรือไม่น่าเชื้อถือ ไม่คลิกลิงก์ใน SMS หรืออีเมล์แปลกๆที่ไม่รู้จัก และควรลบหรือปิดเลข CVC เลข 3 ตัวหลังบัตร เพื่อความปลอดภัย พล.ต.ท.กรไชย บอกว่า จากการตรวจสอบพฤติกรรมการดูดเงินที่เกิดขึ้น มักจะเป็นการดูดเงินจำนวนไม่กี่บาท แต่หลายๆยอด เพราะหากเป็นบัตรเดบิตมักจะไม่มีการส่ง SMS แจ้งเตือนให้ผู้เสียหายรู้ / ยอดเหล่านี้มักเกิดจากการชำระซื้อค่าไอเทมในเกม หรือซื้อโฆษณาออนไลน์ ที่ไม่จำเป็นต้องส่งสินค้าให้กับผู้ซื้อ ซึ่งการสืบสวนตำรวจต้องประสานกับร้านค้าที่รับชำระว่า มีกระบวนการตัดเงินอย่างไร หากเป็นแอปพลิเคชั่นในประเทศอาจง่ายต่อการตรวจสอบมากกว่าแอปพลิเคชั่นที่อยู่ในต่างเทศ เช่น Google นอกจากนี้ ทางเจ้าหน้าที่จะหารือกับธนาคารแห่งประเทศไทย และกลุ่มผู้ค้าสินค้าออนไลน์เกี่ยวกับมาตรการป้องกัน เช่น การลงทะเบียนร้านค้าออนไลน์ อาจปรับมาตรการแจ้งเตือนชำระสินค้าและบริการที่เป็นยอดน้อยๆไม่ถึงขั้นต่ำ เพื่อป้องกันการปัญหาดังกล่าว,https://www.naewna.com/local/609753,2021_10_18
