title,summary,link,published
ไทยตอนบนฝนลดลง ‘ใต้’ตกหนักบางแห่ง,ไทยตอนบนฝนลดลง ใต้ตกหนักบางแห่ง เมื่อเวลา 05.00 น.วันที่ 24 ตุลาคม 2564 กรมอุตุนิยมวิทยา รายงานลักษณะอากาศทั่วไป พยากรณ์อากาศ 24 ชั่วโมงข้างหน้า บริเวณความกดอากาศสูงจากประเทศจีนแผ่ปกคลุมบริเวณประเทศไทยตอนบน ทำให้บริเวณดังกล่าวมีฝนลดลง ประกอบกับมีลมตะวันออกและลมตะวันออกเฉียงเหนือพัดปกคลุมบริเวณภาคใต้และอ่าวไทย ลักษณะเช่นนี้ทำให้ภาคใต้ ยังคงมีฝนฟ้าคะนองและมีฝนตกหนักบางแห่ง ขอให้ประชาชนบริเวณพื้นที่เสี่ยงภัยในภาคใต้ระวังอันตรายจากฝนที่ตกหนักและฝนที่ตกสะสมในระยะนี้ไว้ด้วย ฝุ่นละอองขนาดเล็ก ในช่วงของฤดูฝนการสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยตั้งแต่เวลา 06:00 วันนี้ ถึง 06:00 วันพรุ่งนี้ + ภาคเหนือ มีฝนฟ้าคะนองร้อยละ 30 ของพื้นที่ ส่วนมากบริเวณจังหวัดแม่ฮ่องสอน เชียงใหม่ และเชียงราย อุณหภูมิต่ำสุด 21-23 องศาเซลเซียส อุณหภูมิสูงสุด 28-32 องศาเซลเซียส ลมตะวันออกเฉียงใต้ ความเร็ว 10-20 กม./ชม. + ภาคตะวันออกเฉียงเหนือ มีฝนฟ้าคะนองร้อยละ 10 ของพื้นที่ ส่วนมากบริเวณจังหวัดสุรินทร์ ศรีสะเกษ และอุบลราชธานี อุณหภูมิต่ำสุด 19-22 องศาเซลเซียส อุณหภูมิสูงสุด 30-31 องศาเซลเซียส ลมตะวันออกเฉียงเหนือ ความเร็ว 10-20 กม./ชม. + ภาคกลาง มีฝนฟ้าคะนองร้อยละ 20 ของพื้นที่ ส่วนมากบริเวณจังหวัดกาญจนบุรี และราชบุรี อุณหภูมิต่ำสุด 21-24 องศาเซลเซียส อุณหภูมิสูงสุด 29-32 องศาเซลเซียส ลมตะวันออก ความเร็ว 10-20 กม./ชม. + ภาคตะวันออก มีฝนฟ้าคะนองร้อยละ 20 ของพื้นที่ ส่วนมากบริเวณจังหวัดชลบุรี ระยอง จันทบุรี และตราด อุณหภูมิต่ำสุด 23-24 องศาเซลเซียส อุณหภูมิสูงสุด 30-32 องศาเซลเซียส ลมตะวันออก ความเร็ว 10-30 กม./ชม. ทะเลมีคลื่นต่ำกว่า 1 เมตร บริเวณที่มีฝนฟ้าคะนองคลื่นสูงประมาณ 1 เมตร + ภาคใต้ (ฝั่งตะวันออก) มีฝนฟ้าคะนองร้อยละ 70 ของพื้นที่ กับมีฝนตกหนักบางแห่ง บริเวณจังหวัดเพชรบุรี ประจวบคีรีขันธ์ ชุมพร สุราษฎร์ธานี และนครศรีธรรมราช อุณหภูมิต่ำสุด 22-25 องศาเซลเซียส อุณหภูมิสูงสุด 30-34 องศาเซลเซียส ลมตะวันออกเฉียงเหนือ ความเร็ว 10-30 กม./ชม. ทะเลมีคลื่นต่ำกว่า 1 เมตร บริเวณที่มีฝนฟ้าคะนองคลื่นสูงประมาณ 1 เมตร + ภาคใต้ (ฝั่งตะวันตก) มีฝนฟ้าคะนองร้อยละ 60 ของพื้นที่ กับมีฝนตกหนักบางแห่ง บริเวณจังหวัดระนอง พังงา กระบี่ ตรัง และสตูล อุณหภูมิต่ำสุด 19-25 องศาเซลเซียส อุณหภูมิสูงสุด 31-34 องศาเซลเซียส ลมตะวันตกเฉียงเหนือ ความเร็ว 15-30 กม./ชม. ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร + กรุงเทพมหานครและปริมณฑล มีฝนฟ้าคะนองร้อยละ 10 ของพื้นที่ อุณหภูมิต่ำสุด 25-26 องศาเซลเซียส อุณหภูมิสูงสุด 31-33 องศาเซลเซียส ลมตะวันออก ความเร็ว 10-20 กม./ชม. -005,https://www.naewna.com/local/610946,2021_10_24
'เนเธอร์แลนด์'ป่วยโควิด-19 รายวันสูงสุดในรอบ 3 เดือน,"24 ต.ค.64 สำนักข่าวซินหัวรายงานว่า สถาบันสาธารณสุขและสิ่งแวดล้อมแห่งชาติเนเธอร์แลนด์ (RIVM) รายงานการตรวจพบผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) เพิ่ม 5,223 ราย ในช่วง 24 ชั่วโมง ซึ่งเป็นยอดผู้ป่วยใหม่รายวันสูงสุดในรอบ 3 เดือน ขณะเดียวกันตรวจพบผู้ป่วยเสียชีวิตเพิ่ม 7 ราย สถาบันฯ กล่าวว่าระหว่างวันที่ 12-19 ต.ค. เนเธอร์แลนด์ตรวจพบผู้ป่วยโรคโควิด-19 รวม 25,751 ราย เพิ่มขึ้นร้อยละ 44 เมื่อเทียบสัปดาห์ต่อสัปดาห์ โดยมีรายงานการตรวจพบผู้ป่วยในทุกภูมิภาคและกลุ่มอายุ การเพิ่มขึ้นของยอดผู้ป่วยใหม่เกี่ยวข้องกับการผ่อนปรนมาตรการป้องกันโรคโควิด-19 ตลอด 3 สัปดาห์ที่ผ่านมา และผลกระทบตามฤดูกาล โดยปัจจุบันผู้ป่วยที่รักษาตัวในโรงพยาบาลด้วยโรคโควิด-19 ในเนเธอร์แลนด์ส่วนใหญ่เป็นผู้ที่ไม่ได้รับวัคซีน อนึ่ง ประชาชนอายุ 18 ปีขึ้นไปในเนเธอร์แลนด์ได้รับวัคซีนป้องกันโรคโควิด-19 อย่างน้อยหนึ่งโดสร้อยละ 87.1 และรับวัคซีนครบโดสแล้วร้อยละ 83.5 ขณะประชาชนอายุ 12 ปีขึ้นไปได้รับวัคซีนหนึ่งโดสร้อยละ 84.9 และรับวัคซีนครบโดสร้อยละ 81.4 ที่มาxinhuathai",https://www.naewna.com/inter/610951,2021_10_24
เชียงใหม่งัดยาแรง' สั่งปิดสถานที่เสี่ยงในพื้นที่ 4 อำเภอเป็นระยะเวลา 14 วัน,"คณะกรรมการโรคติดต่อจังหวัดเชียงใหม่ ออกคำสั่งปิดสถานที่เสี่ยงเป็นการชั่วคราว อีก 4 ฉบับ ให้ปิดสถานที่เสี่ยงในพื้นที่ 4 อำเภอ เป็นระยะเวลา 14 วัน ขอความร่วมมือประชาชนงดการเดินทางเข้าไปในพื้นที่เสี่ยงดังกล่าวโดยไม่มีเหตุจำเป็น ลดความเสี่ยงต่อการสัมผัสโรค 24 ต.ค.64นายประจญ ปรัชญ์สกุล ผู้ว่าราชการจังหวัดเชียงใหม่ ในฐานะประธานคณะกรรมการโรคติดต่อจังหวัดเชียงใหม่ ผู้กำกับการบริหารราชการในสถานการณ์ฉุกเฉินจังหวัดเชียงใหม่ ลงนามคำสั่งคณะกรรมการโรคติดต่อจังหวัดเชียงใหม่ จำนวน 4 ฉบับ เรื่อง ปิดสถานที่เสี่ยงเป็นการชั่วคราว ในพื้นอำเภอสารภี อำเภอแม่ริม อำเภอแม่อาย และอำเภอดอยสะเก็ด ตามที่ศูนย์ปฏิบัติการควบคุมโรคแต่ละอำเภอได้รายงานว่าพบการติดเชื้อโรคโควิด–19 เป็นกลุ่มก้อน ในแต่ละพื้นที่ ประกอบกับคณะทำงานติดตามและประเมินสถานการณ์การแพร่ระบาดของโรคติดเชื้อไวรัสโคโรนา 2019 มีความเห็นว่าให้ปิดพื้นที่ดังกล่าวเป็นระยะเวลา 14 วัน เพื่อให้การควบคุมและป้องกันโรคในแต่ละพื้นที่ เป็นไปด้วยความเรียบร้อยและเกิดประสิทธิภาพสูงสุด โดยคำสั่งคณะกรรมการโรคติดต่อจังหวัดเชียงใหม่ ที่ 216/2564 เรื่อง ปิดสถานที่เสี่ยงเป็นการชั่วคราว ให้ปิดบริษัทเกเบี้ยน โปรดักส์ (ไทยแลนด์) จำกัด เลขที่ 108/2 หมู่ที่ 7 ตำบลท่าวังตาล อำเภอสารภี จังหวัดเชียงใหม่ ,บริษัทเกเบี้ยน โปรดักส์ แอนด์ ซัพพลาย สาขา 2 ,บริษัทภาคเหนือเหล็กรูป จำกัด ,ห้างหุ้นส่วนจำกัด ภาคเหนือตะแกรงเหล็ก เลขที่ 108/1 หมู่ที่ 7 ตำบลท่าวังตาล อำเภอสารภี จังหวัดเชียงใหม่ และสถานประกอบการ อู่ อ.การาจ เจริญยนต์ เลขที่ 39 หมู่ที่ 3 ตำบลดอนแก้ว อำเภอสารภี จังหวัดเชียงใหม่ เป็นระยะเวลา 14 วัน ตั้งแต่วันที่ 22 ตุลาคม 2564 ถึงวันที่ 4 พฤศจิกายน 2564 คำสั่งคณะกรรมการโรคติดต่อจังหวัดเชียงใหม่ ที่ 217/2564 เรื่อง ปิดสถานที่เสี่ยงเป็นการชั่วคราว ให้ปิดพื้นที่หย่อมบ้านแม่ขิ โซนแซ่ลี หมู่ที่ 4 ตำบลแม่แรม อำเภอแม่ริม จังหวัดเชียงใหม่ เป็นระยะเวลา 14 วัน ตั้งแต่วันที่ 21 ตุลาคม 2564 ถึงวันที่ 3 พฤศจิกายน 2564 คำสั่งคณะกรรมการโรคติดต่อจังหวัดเชียงใหม่ ที่ 218/2564 เรื่อง ปิดสถานที่เสี่ยงเป็นการชั่วคราว ให้ปิดพื้นที่หมู่ที่ 4 บ้านสันต้นหมื้อ ,หมู่ที่ 10 บ้านสันลมจอย ,หมู่ที่ 11 บ้านใหม่พัฒนา และหมู่ที่ 12 ซอย 3 บ้านลุงวี ตำบลสันต้นหมื้อ อำเภอแม่อาย จังหวัดเชียงใหม่ เป็นระยะเวลา 14 วัน ตั้งแต่วันที่ 21 ตุลาคม 2564 ถึงวันที่ 3 พฤศจิกายน 2564 และคำสั่งคณะกรรมการโรคติดต่อจังหวัดเชียงใหม่ ที่ 219/2564 เรื่อง ปิดสถานที่เสี่ยงเป็นการชั่วคราว ให้ปิดหอพักแก้วต๋า เลขที่ 111 หมู่ที่ 3 ตำบลสันปูเลย อำเภอดอยสะเก็ด จังหวัดเชียงใหม่ เป็นระยะเวลา 14 วัน ตั้งแต่วันที่ 20 ตุลาคม 2564 ถึงวันที่ 1 พฤศจิกายน 2564 ทั้งนี้ ขอให้ผู้สัมผัสเสี่ยงสูงทุกรายเข้ารับการตรวจคัดกรองหาเชื้อโควิด-19 หากผลตรวจเป็นลบให้กักตนเอง (Home Quarantine) เป็นเวลา 14 วัน ส่วนกลุ่มเสี่ยงต่ำให้คุมไว้สังเกตอาการ เป็นเวลา 14 วัน และปฏิบัติตามคำสั่งเจ้าพนักงานควบคุมโรคติดต่อในพื้นที่อย่างเคร่งครัด พร้อมขอความร่วมมือให้ประชาชนในพื้นที่จังหวัดเชียงใหม่ งดการเดินทางเข้าไปในพื้นที่เสี่ยงดังกล่าวโดยไม่มีเหตุจำเป็นเพื่อลดความเสี่ยงต่อการสัมผัสโรค โดยให้นายอำเภอแต่ละอำเภอ ในฐานะหัวหน้าศูนย์ปฏิบัติการควบคุมโรคอำเภอฯ กำกับและควบคุมการปฏิบัติให้เป็นไปด้วยความเรียบร้อย หากผู้ใดฝ่าฝืนไม่ปฏิบัติตาม ต้องระวางโทษปรับไม่เกิน 20,000 บาท ตามมาตรา 51 แห่งพระราชบัญญัติโรคติดต่อ พ.ศ. 2558 -001",https://www.naewna.com/local/610950,2021_10_24
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 24ตุลาคม2564มีรายละเอียดดังต่อไปนี้... ผู้ติดเชื้อรวม :244,087,529 ผู้เสียชีวิตรวม : 4,958,943 รักษาหายรวม :221,156,539 ยอดรวมประเทศที่ติดเชื้อ:www.worldometers.info",https://www.naewna.com/inter/610949,2021_10_24
สกัดจับ! รถตู้2คันขนแรงงานต่างด้าว ลอบทำงานกทม.-ปริมณฑล,"24 ตุลาคม 2564 เมื่อกลางดึกของเมื่อคืนที่ผ่านมาเจ้าหน้าที่ตำรวจทางหลวงอำนาจเจริญภายใต้การอำนวยการของ พล.ต.ท.จิรภพ ภูริเดช ผบช.ก. พล.ต.ต.ชัช สุกแก้วณรงค์ รอง ผบช.ก.พล.ต.ต.เอกราช ลิ้มสังกาศ ผบก.ทล. พ.ต.อ.วัฒนาแก้วดวงเทียน รองผบก.ทล.พ.ต.อ.จตุพล เร่งถนอมทรัพย์ รอง ผบก.ทล.พ.ต.อ.พิชญ์รุจ กุลวิมลประทีป ผกก.6 บก.ทล.ได้สั่งการให้ พ.ต.ท.พิทยา คงเจริญ สว.ส.ทล.5 กก.6บก.ทล.ร.ต.อ.ณรงเวทย์ จิวเดช รองสว.ฯด.ต.ธีร แก้วเนตร ด.ต.ฐิติรัตน์ เสียงอ่อน ด.ต.ทรงวุฒิ ภักดีดำรงกุล ด.ต.สุทิน มะโน ด.ต.ธนกฤต เหมือนเหลา ด.ต.ชัชการ ผิวแก้วดี และด.ต.จักกรี หอมแก้ว ผบ.หมู่ ส.ทล.5 กก.6 บก.ทล. ออกตรวจสอบบริเวณแนวชายแดน เนื่องจากสืบทราบว่ามีแรงงานต่างด้าวลักลอบเข้าประเทศ เพื่อเข้ามาทำงาและเพื่อป้องกันปราบปรามอาชญากรรมและการกระทำความผิดอาญาบนทางหลวงและป้องกันปราบปรามการลักลอบขนแรงงานต่างเข้าเมืองโดยผิดกฎหมาย สามารถสกัดจับรถตู้ ยี่ห้อโตโยต้า สีขาว หมายเลขทะเบียน ฮก 9684 กรุงเทพฯ และรถยนต์ตู้ยี่ห้อโตโยต้า สีขาว หมายเลขทะเบียน 1 นข 4474 กรุงเทพฯ ซึ่งวิ่งตามกันมาตรวจค้นพบหญิงชาย ชาวลาวที่นั่งอยู่บนรถ จำนวน 16 ราย โดยจับกุมได้บนถนนสายอำนาจเจริญ – มุกดาหาร บริเวณหน้าหน่วยบริการตำรวจทางหลวงอำเภอนิคมคำสร้อยขณะเจ้าหน้าที่ตั้งด่านตรวจ คนขับรถตู้ทั้ง 2 คัน ทราบชื่อภายหลังคือนายพงศกร พินไธสง อายุ 54 ปี ชาวจังหวัดกำแพงเพชรและนายนิรุต เสือดอนกลอย อายุ 37 ปี ชาวจังหวัดนครสวรรค์ พอเห็นด่านตรวจ ก็หยุดรถพยายามจะวิ่งหลบหนีแต่ไปไม่รอด ชาวลาวทั้งหมดให้การรับสารภาพว่า พวกตนลักลอบนั่งเรือข้ามแม่น้ำโขง มาขึ้นฝั่งที่จังหวัดมุกดาหาร โดยเสียค่าเรือไปคนละ 3,000 บาท เพื่อมาขึ้นรถตู้ 2 คันดังกล่าว ที่มาจอดรอรับอยู่ที่ริมฝั่งแม่น้ำโขงและได้เสียค่าโดยสารไปแล้ว คนละ 2,000 บาท เพื่อเข้าไปทำงานที่กรุงเทพมหานครและเขตปริมณฑลแต่มาถูกจับกุมตัวเสียก่อน. 012",https://www.naewna.com/local/610952,2021_10_24
ยิปซีพยากรณ์ดวงรายวัน ประจำวันอาทิตย์ 24​ ตุลาคม​ 2564,ท่านที่เกิดวันอาทิตย์ อิทธิพลของไพ่ 4 ถ้วย (Four of Cups) วันนี้มีปัญหากับคนรักเหตุเพราะคนอื่นปั่นป่วน ทำให้รักดูเครียดใส่กันทั้งวันเงินทองเข้ามาแต่ก็ไม่เหลือเล่นเอาเครียดสุดๆ งานแม้จะไม่หนัก แต่เบื่อเพื่อนร่วมงานที่ทำคอยเม้าท์เรื่องส่วนตัว ค้าขายใหระวังเรื่องจุกจิกจะกลายเป็นเรื่อง ท่านที่เกิดวันจันทร์ อิทธิพลของไพ่ราชินีถือเหรียญ(Queen of Pentacles) วันนี้มีลาภลอยเข้าอย่างไม่คาดฝัน ทำให้เงินทองเริ่มเดินสะพัดคล่องมือ ด้านการงานปัญหาที่เคยมีอยู่เราจะแก้ไขได้ทำให้หายเครียดกังวลใจ และที่มีงานส่วนตัวเดินหน้าไปได้ดีขึ้น ความรักคนโสดจะได้พบรักกับคนสูงวัยกว่า ท่านที่เกิดวันอังคาร อิทธิพลของไพ่ 7 ดาบ (Seven of Swords)วันนี้เครียดจัดเล่นเอาเครียดทำงานอย่างเซ็งๆ ส่วนคนค้าขายกิจการเดินหน้าเข้าเป้าอย่างน่าพอใจ เงินทองมีลาภลอยเข้ามา แต่เก็บไว้ไม่อยู่ ความรักระวังอารมณ์ตนเอง จะเป็นเหตุทำให้มีปากเสียงกับคนรัก ท่านที่เกิดวันพุธ อิทธิพลของไพ่นักมายากล(The World)วันนี้ทำงานอย่างมีความสุขเพราะเพื่อนร่วมงานให้ความร่วมมือด้วยดี และที่มีงานส่วนตัวเดินหน้าไปได้ด้วยดี เงินทองเงินทองคล่องมือมีลาภลอยเข้ามา ความรักเริ่มดีขึ้นเพราะปรับตัวเข้าหากับแฟนได้เสียที ท่านที่เกิดวันพฤหัสบดี อิทธิพลของไพ่ราชินี (The Empress)วันนี้คนที่ทำงานประจำผลงานจะโดดเด่นเกินหน้าเกินตาคนอื่น ส่วนคนค้าขายกิจการไปในทางที่ดี และเจ้าของกิจการจะโล่งใจเมื่องานลุล่วงเสียทีรักไปได้ดีมีกำลังใจให้กันและกัน เงินทองคล่องมือมีลาภลอยเข้ามาอย่างไม่คาดฝัน ท่านที่เกิดวันศุกร์ อิทธิพลของไพ่โลก (The World)วันนี้ได้รับข่าวดีเรื่องเงินๆทองๆ ทำให้หายเครียดกังวลใจไปได้อีกเปลาะ ส่วนที่เป็นเจ้าหนี้จะได้เงินคืนมาอย่างไม่คาดคิด งานประจำกินเงินเดือนผลงานชัดเจนเจ้านายพึงพอใจและยอมรับในฝีมือของเรา กิจการส่วนตัวดีขึ้นหลังจากมีปัญหา ความรักเริ่มส่อไปในทางที่ดี หลังจากมีปัญหาคาใจกันมาหลายวัน ทำให้ชีวิตเริ่มลั้ลลาอีกครั้ง ท่านที่เกิดวันเสาร์ อิทธิพลของไพ่พระอาทิตย์(The Sun)วันนี้มีความสุขในรักเพราะปัญหาเดิมๆเคลียร์ได้ลงตัว ทำให้ชีวิตสดชื่นมีกำลังใจ งานเดินหน้าเพราะความมุ่งมั่นตั้งใจของเราค้าขายไปได้ดีมีลูกค้าหนาตา เงินทองคล่องมือมีลาภลอยฟลุก ๆ เข้ามา ............................................................... ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/610954,2021_10_24
'รถเมล์ คะนึงนิจ'แจกความสดใส อวดหุ่นแซ่บในทริปเที่ยวทะเล,24 ต.ค.64นานๆ ทีจะโชว์ความเซ็กซี่ สำหรับ รถเมล์ คะนึงนิจ จักรสมิทธานนท์ที่ล่าสุดได้ควงแขนสามีหนุ่มนอกวงการบอล สุเมธไปพักผ่อนชิลๆ อยู่บนเกาะยาวน้อย จังหวัดพังงาโดย สาวรถเมล์ ก็ไม่พลาดที่จะงัดชุดว่ายน้ำมาแชะภาพสวยๆ กับวิวงดงามอวดหุ่นเป๊ะที่เนียนขาวสะท้อนกับแสงแดด พร้อมทั้งยังมีวิวของน้ำทะเลรายล้อมเพิ่มความสดชื่นเข้าไปอีก บอกเลยว่าเป็นทริปที่ทั้งหวานทั้งแซ่บจริงๆ,https://www.naewna.com/entertain/610957,2021_10_24
ให้ไว! 'แท็กซี่-พี่วิน'อายุเกิน 65 ปีในพื้นที่ 29 จว.รีบมาลงทะเบียนรับเงินเยียวยา,"โฆษกรัฐบาลฯเชิญชวนแท็กซี่/วินมอเตอร์ไซค์อายุเกิน 65 ปี ในพื้นที่ 29 จังหวัด ลงทะเบียนจองคิวรับเงินเยียวยาในระบบ 24 ตุลาคม 2564 นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่าหลังจาก ครม. มีมติเห็นชอบมาตรการช่วยเหลือกลุ่มอาชีพผู้ขับรถแท็กซี่และรถจักรยานยนต์สาธารณะ ที่มีอายุเกิน 65 ปี ที่ไม่สามารถสมัครเป็นผู้ประกันตนตามมาตรา 33 มาตรา 39 และมาตรา 40 และประกอบอาชีพขับรถอยู่ในพื้นที่ควบคุมสูงสุดและเข้มงวด 29 จังหวัด ผู้ขับรถแท็กซี่และรถจักรยานยนต์สาธารณะที่ประกอบอาชีพขับรถใน 13 จังหวัด จะได้รับเงินช่วยเหลือ 10,000 บาทต่อคน และผู้ขับรถแท็กซี่และรถจักรยานยนต์สาธารณะที่ประกอบอาชีพขับรถใน 16 จังหวัด จะได้รับเงินช่วยเหลือ 5,000 บาทต่อคน ความคืบหน้าขณะนี้กรมการขนส่งทางบกเปิดให้ผู้ขับรถแท็กซี่และวินมอเตอร์ไซค์ที่เข้าเงื่อนไข มีรายชื่อในฐานข้อมูลของกรมการขนส่งทางบก แบ่งเป็นผู้ขับรถยนต์รับจ้าง (แท็กซี่) ประมาณ12,000 คน และผู้ขับรถจักรยานยนต์สาธารณะ (วินมอเตอร์ไซค์) ประมาณ 3,000 คน สามารถลงทะเบียนจองคิวรับบริการได้แล้ว ถึงวันที่ 5 พฤศจิกายน 2564 ผ่านแอปพลิเคชัน DLT Smart Queue หรือเว็บไซต์https://gecc.dlt.go.th ซึ่งตั้งแต่เปิดให้ลงทะเบียนไปเมื่อวันที่ 18 ตุลาคม มีแท็กซี่/วินมอเตอร์ไซต์จองคิวผ่านระบบแล้วประมาณ 7,000 คน ถือเป็นการช่วยอำนวยความสะดวกและลดความแออัดตามมาตรการด้านสาธารณสุขก่อนเปิดให้เดินทางมาลงทะเบียนด้วยตัวเองเพื่อยืนยันตัวตนและตรวจสอบเอกสารในวันที่ 25 ตุลาคมนี้ โฆษกประจำสำนักนายกรัฐมนตรี กล่าวเพิ่มเติมว่า หลังจากที่จองสิทธิ์ในระบบแล้ว ผู้ขับรถแท็กซี่และวินมอเตอร์ไซค์ต้องเดินทางมาลงทะเบียนด้วยตนเองเป็นการยืนยันศักยภาพในการขับรถสาธารณะเพื่อความปลอดภัยของผู้ใช้บริการ ระหว่างวันที่ 25 ตุลาคม – 5 พฤศจิกายน 2564 ณ อาคาร 6 ชั้น 7 กรมการขนส่งทางบก, กลุ่มวิชาการขนส่ง สำนักงานขนส่งกรุงเทพมหานครพื้นที่ 1-4 และกลุ่มวิชาการขนส่ง สำนักงานขนส่งจังหวัดทั่วประเทศ โดยขอให้เตรียมเอกสารให้พร้อม ได้แก่ ใบคำขอเพื่อรับสิทธิช่วยเหลือ (ณ จุดลงทะเบียน) บัตรประจำตัวประชาชน ใบอนุญาตขับรถสาธารณะ บัตรประจำตัวผู้ขับรถสาธารณะ กรณีรถเช่า ต้องมีข้อมูลทะเบียนรถที่เช่าขับและผู้ให้เช่ารถได้ โดยกรมการขนส่งทางบกจะทำการตรวจสอบข้อมูลจากผู้ให้เช่าก่อนรับสิทธิ รถที่ใช้ประกอบอาชีพต้องชำระภาษีครบถ้วน สำหรับการจ่ายเงินช่วยเหลือจะจ่ายผ่านบัญชีพร้อมเพย์เฉพาะการผูกบัญชีพร้อมเพย์กับเลขบัตรประจำตัวประชาชน แบ่งเป็น 2 รอบ ได้แก่ รอบที่ 1 ระหว่างวันที่ 8-12 พฤศจิกายน 2564 สำหรับรถจักรยานยนต์สาธารณะและรถแท็กซี่ส่วนบุคคล และรอบที่ 2 ระหว่างวันที่ 22-26 พฤศจิกายน 2564 สำหรับรถแท็กซี่ที่เช่าขับ ในส่วนของมาตรการช่วยเหลือกลุ่มอาชีพผู้ขับรถแท็กซี่และรถจักรยานยนต์สาธารณะครั้งนี้ กรมการขนส่วทางบกได้เร่งรัดกำหนดเงื่อนไขต่างๆ ไว้พร้อมแล้ว จึงขอเชิญชวนแท็กซี่/ วินมอเตอร์ไซค์ อายุเกิน 65 ปี ที่มีสมาร์ทโฟนหรือสามารถเข้าถึงอินเทอร์เน็ต ลงทะเบียนจองคิวไว้ก่อน เพื่อความสะดวกรวดเร็วในการรับบริการและลดความแออัดตามมาตรการด้านสาธารณสุขด้วย ทั้งนี้ พล.อ.ประยุทธ์ มีความห่วงใยพี่น้องประชาชนที่ได้รับความเดือดร้อน เน้นย้ำให้ทุกฝ่ายเร่งดำเนินมาตรการช่วยเหลือและเยียวยาผู้ที่ได้รับผลกระทบให้รวดเร็วและทั่วถึงทุกกลุ่มอย่างเต็มที่ มาตรการช่วยเหลือเยียวยาต่างๆ เริ่มชัดเจน ส่งผลอย่างเป็นรูปธรรม ต้องขอขอบคุณทุกฝ่ายที่ช่วยกันทำให้ประเทศเดินหน้าต่อไปได้ โฆษกรัฐบาล กล่าว -001",https://www.naewna.com/politic/610960,2021_10_24
เปิดลงทะเบียนฉีดวัคซีน'ซิโนแวค+แอสตร้าฯ'เริ่มวันนี้ 09.00 น.เป็นต้นไป,สำนักอนามัยกรุงเทพฯ เปิดลงทะเบียนฉีดวัคซีน ซิโนแวค+แอสตร้าฯ เริ่มลงทะเบียนวันนี้ 09.00 น.เป็นต้นไป 24 ตุลาคม 2564ศูนย์ฉีดวัคซีน สำนักอนามัย กรุงเทพมหานคร เปิดลงทะเบียนรับการวัคซีน เข็มที่ 1 SINOVAC + เข็มที่ 2 AstraZenecaเฉพาะผู้ที่ยังไม่ได้รับวัคซีน มีอายุตั้งแต่ 18 ปีขึ้นไป สัญชาติไทย มีที่พักอาศัยใน กทม.เริ่มลงทะเบียน วันที่ 24 ต.ค. 64 เวลา 09.00 น. ผ่านระบบ LINE OA วัคซีนสำนักอนามัย [,https://www.naewna.com/local/610963,2021_10_24
อาชญากรรม'เกลียดชังชาวเอเชีย' พุ่งพรวดในลอสแอนเจลิส,24 ต.ค.64 สำนักข่าวซินหัวรายงานว่ารายงานจากคณะกรรมการมนุษยสัมพันธ์แห่งเทศมณฑลลอสแอนเจลิสของสหรัฐฯ เมื่อวันพุธ (20 ต.ค.) พบว่าอาชญากรรมต่อต้านชาวเอเชียในลอสแอนเจลิส ซึ่งเป็นเทศมณฑลที่มีประชากรมากที่สุดในสหรัฐฯ เพิ่มขึ้นร้อยละ 76 ในปี 2020 เมื่อเทียบกับปีก่อนหน้า ตัวเลขดังกล่าวพุ่งขึ้นสูงสุดนับตั้งแต่มีการรายงานสถิติอาชญากรรมจากความเกลียดชังในปี 2001 โดยคณะกรรมการฯ รวบรวมข้อมูลจากสำนักงานเชอรีฟเทศมณฑลลอสแอนเจลิส สำนักงานตำรวจจากเมืองต่างๆ กว่า 40 แห่ง และหน่วยงานตำรวจที่โรงเรียน มหาวิทยาลัย และวิทยาลัย รายงานระบุว่าจากจำนวนอาชญากรรมจากความเกลียดชังต่อชาวเอเชียในลอสแอนเจลิส 44 คดีในปี 2020 พบมากกว่า 3 ใน 4 เกี่ยวข้องกับการทำร้ายร่างกาย เพิ่มขึ้นจากร้อยละ 58 ในปี 2018 อย่างชัดเจน ส่วนปี 2019 ลอสแอนเจลิสมีรายงานอาชญากรรมจากความเกลียดชังต่อชาวเอเชีย 25 คดี ทว่าตัวเลขเหล่านี้อาจต่ำกว่าความเป็นจริง เมื่อวันพฤหัสบดี (21 ต.ค.) สำนักข่าวท้องถิ่นเผยว่ารายงานฉบับดังกล่าวเป็นส่วนหนึ่งของรายงานประจำปีของคณะกรรมการฯ ที่มีกำหนดเผยแพร่เดือนหน้า ด้านเทศมณฑลลอสแอนเจลิสจะจัดงานสัปดาห์รวมพลังต่อต้านความเกลียดชัง (United Against Hate Week) ระหว่างวันที่ 14-20 พ.ย. นี้ แม้ปัจจุบันจะยังไม่มีการเปิดเผยรายงานฉบับเต็ม แต่หลายฝ่ายชี้ว่าวาทะเหยียดเชื้อชาติที่มุ่งต่อต้านจีนของโดนัลด์ ทรัมป์ อดีตประธานาธิบดีสหรัฐฯ เป็นตัวกระตุ้นให้เกิดการทำร้ายชาวเอเชียบางส่วน ที่มาxinhuathai,https://www.naewna.com/inter/610962,2021_10_24
'แรมโบ้'ปลื้มชาวบ้านชอบมาตรการภาครัฐ สะท้อนนายกฯให้ความสำคัญปชช.มากที่สุด,แรมโบ้ปลื้ม ปชช.ชอบมาตรการภาครัฐ ยันนายกฯ ให้ความสำคัญปชช.มากที่สุด พร้อมช่วยเหลือในทุกความเดือดร้อน แต่ขอปชช.ร่วมมือ วันที่ 24 ต.ค.64 นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี เห็นด้วยกับผลสำรวจของดุสิตโพลที่ประชาชนส่วนใหญ่ ร้อยละ 78.61 ได้เข้าร่วมมาตรการคนละครึ่งเฟส 3 มากที่สุด รองลงมาคือมาตรการลดค่าน้ำค่าไฟ ร้อยละ 34.76 ซึ่งถือว่าเป็นการช่วยลดภาระค่าใช้จ่ายได้ และภาพรวมประชาชนค่อนข้างพึงพอใจมาตรการช่วยเหลือของภาครัฐ ดังนั้นจึงเป็นการแสดงให้เห็นว่านายกฯ และรัฐบาล ได้ให้ความสำคัญกับการให้ความช่วยเหลือประชาชน ในการบรรเทาความเดือดร้อนในช่วงสถานการณ์โควิด-19 ควบคู่ไปกับมาตรการป้องกันการแพร่ระบาดเชื้อโควิด-19 ซึ่งขณะนี้มีตัวเลขผู้ติดเชื้อ ผู้เสียชีวิต ค่อยๆลดลงอย่างต่อเนื่อง จำนวนผู้หายป่วยในแต่ละวันสูงขึ้น นายเสกสกล ยังระบุว่า นอกจากการให้ความช่วยเหลือประชาชนจากสถานการณ์โควิด-19 แล้ว นายกฯยังให้ความสำคัญกับการช่วยเหลือประชาชน และเกษตรกรที่ได้รับความเดือดร้อนจากสถานการณ์น้ำท่วมที่เกิดขึ้นในหลายพื้นที่ โดยได้สั่งการหน่วยงานที่เกี่ยวข้องเร่งลงพื้นที่ให้ความช่วยเหลือประชาชนเร่งด่วน รวมถึงเร่งสำรวจความเสียหายที่เกิดขึ้นเพื่อพิจารณาในการเยียวยาประชาชนต่อไป ขอให้ประชาชนมั่นใจว่านายกฯ และรัฐบาลจะดูแลประชาชนให้ดีที่สุด ทั้งหามาตรการต่างๆออกมาอีกในการช่วยเหลือประชาชนที่เดือดร้อนจาก สถานการณ์โควิด-19 รวมถึงประชาชนที่กำลังได้รับความเดือดร้อนจากสถานการณ์น้ำท่วมอีกด้วย นอกจากนี้ในวันที่ 1 พ.ย.นี้จะเปิดประเทศแล้ว ผมเองเชื่อว่าสถานการณ์เศรษฐกิจในประเทศจะดีขึ้น ตามลำดับ ประชาชน พ่อค้า แม่ค้า มีรายได้ แต่ทั้งนี้ก็ต้องได้รับความร่วมมือจากประชาชนด้วย อย่าไปฟังข่าวลวง ข่าวปล่อย ขอให้รับฟังข่าวที่เป็นทางการ เพื่อป้องกันการถูกหลอกลวง เพราะจะกลายเป็นการซ้ำเติมความเดือดร้อนของประชาชนอีกนายเสกสกล กล่าว -001,https://www.naewna.com/politic/610965,2021_10_24
'บุรีรัมย์'ติดเชื้อโควิดใหม่ 43 ราย ยังรักษาอยู่ 415 ราย,"บุรีรัมย์พบติดเชื้อโควิดรายใหม่43ราย ส่วนใหญ่ติดเชื้อในพื้นที่จังหวัด23ราย หายป่วยสะสม16,026ราย ยังรักษาอยู่415รายเฝ้าระวังผู้ที่เดินทางมาจากพื้นที่สีแดงเข้ม/แดง/ส้มสะสม32,779ราย 24ต.ค.64ศูนย์ปฏิบัติการตอบโต้ภาวะฉุกเฉิน สำนักงานสาธารณสุขจังหวัดบุรีรัมย์ รายงานข้อมูลสถานการณ์แพร่ระบาดของโรคติดเชื้อไวรัสโควิด-19หรือ (โควิด-19) ระลอกใหม่ ตั้งแต่วันที่1เม.ย.2564ถึง วันที่23ต.ค.2564ของ จ.บุรีรัมย์ ว่า วันนี้ พบผู้ป่วยยืนยันติดเชื้อโควิด-19รายใหม่ จำนวน43ราย โดยเป็นผู้ป่วยติดเชื้อพบในพื้นที่จังหวัด23ราย ติดเชื้อมาจากนอกพื้นที่20ราย แยกเป็น ติดเชื้อมาจากจังหวัดเสี่ยง11ราย และติดเชื้อมาจากจังหวัดเสี่ยง (พบก่อนเข้าสถานกักกันตัว)LQ 9ราย รวมยอดผู้ป่วยสะสม16,517ราย เสียชีวิตสะสม76ราย หายป่วยสะสม16,026ราย ยังรักษาอยู่415ราย กระจายตามโรงพยาบาลต่างๆ ในพื้นที่จังหวัด สำหรับผู้ป่วยรายใหม่ ทั้ง43ราย กระจายใน6อำเภอ จากทั้งหมด23อำเภอ แยกเป็น ผู้ติดเชื้อพบในพื้นที่อำเภอเมือง 16 ราย (ในพื้นที่ 6 ราย), อ.นางรอง 9 ราย (ในพื้นที่ 6 ราย), อ.หนองกี่ 11 ราย (ในพื้นที่ 11 ราย), อ.คูเมือง 1 ราย, อ.พลับพลาชัย 4 ราย และ อ.แคนดง 2 ราย โดยอำเภอที่พบผู้ป่วยสะสมมากที่สุด คือ อ.เมือง1,675ราย รองลงมา อ.ประโคนชัย1,573ราย,อ.สตึก1,471ราย, อ.กระสัง1,432ราย,อ.ลำปลายมาศ1,354ราย,อ.บ้านกรวด816รายตามลำดับ ผู้ป่วยเข้าเกณฑ์สอบสวนโรคสะสม ทั้งหมด3,205ราย แยกเป็นรายใหม่1ราย และรายเก่า3,204ราย ส่วนการเฝ้าระวังผู้ที่เดินทางมาจากพื้นที่สีแดงเข้ม/แดง/ส้มสะสม32,779ราย แยกกักตัวที่บ้าน31,491ราย และกักตัวในท้องถิ่น1,288ราย ขณะเดียวกัน สถานการณ์เตียง ผู้ป่วยโควิด-19จังหวัดบุรีรัมย์ เตียงทั้งหมด4,830เตียง ครองเตียง397เตียง เหลือเตียงว่าง4,433เตียงแยกเป็น ผู้ป่วยสีแดง ทั้งหมด27เตียง ครองเตียง20เตียง มีเตียงว่าง7เตียง ผู้ป่วยสีเหลือง ทั้งหมด181เตียง ครองเตียง146เตียง มีเตียงว่าง35เตียง และ ผู้ป่วยสีเขียว ทั้งหมด4,622เตียง ครองเตียง231เตียง เหลือเตียงว่าง4,391เตียง อย่างไรก็ตาม ถึงแม้มียอดผู้ติดเชื้อรายใหม่ แต่คณะกรรมการโรคติดต่อจังหวัดบุรีรัมย์ ก็ยังมีมาตรการคุมเข้มอย่างต่อเนื่อง เพื่อป้องกันการแพร่กระจายเชื้อ ซึ่งขณะนี้ มีประชาชนในพื้นที่จังหวัดบุรีรัมย์ ได้แสดงความจำนงลงทะเบียนประสงค์รับวัคซีน จำนวน1,000,402คน จากจำนวนผู้ลงทะเบียนผ่านBuriram ICสะสม1,071,826คน",https://www.naewna.com/local/610964,2021_10_24
สำรวจเส้นทางเดินเรือ เชื่อม3จว.อันดามัน ส่งเสริมการท่องเที่ยว!,24 ตุลาคม 2564 ผู้สื่อข่าวรายงานว่า นายพุฒิพงศ์ ศิริมาตย์ ผู้ว่าราชการจังหวัดกระบี่พร้อมด้วยนายสมชาย หาญภักดีปฎิมา และนายอนุวรรต์ โหมดพริ้ง รองผู้ว่าราชการจังหวัดกระบี่ นายนัทที อดิศราลักษณ์ ประธานหอการค้า จ.กระบี่ นางสาวศศิธร กิตติธรกุล นายกสมาคมธุรกิจท่องเที่ยว จ.กระบี่ ผู้แทนเจ้าท่าภูมิภาค สำนักงานกระบี่ ผู้แทนสำนักงานทรัพยากรธรรมชาติและสิ่งแวดล้อม จ.กระบี่ เดินทางสำรวจเส้นทางเดินเรือ เชื่อมกลุ่มทะเล 3 จังหวัดอันดามันจากท่าเรืออ่าวท่าเลน ต.เขาทอง อ.เมือง จ.กระบี่ ไปยังท่าเรือช่องหลาด ตำบลเกาะยาวใหญ่ จังหวัดพังงา และท่าเรืออ่าวปอ จ.ภูเก็ต เมื่อวันที่ 23 ตุลาคมที่ผ่านมา จากการลงพื้นที่สำรวจเส้นทาง นายพุฒิพงษ์ ศิริมาตย์ ผวจ.กระบี่ ได้มีการพบปะพูดคุยกับชาวบ้านและสอบความคิดเห็นซึ่งพบว่าชาวบ้านส่วนใหญ่ อยากให้มีท่าเทียบเรือที่ได้มาตรฐาน เพื่อรองรับเส้ยทางการท่องเที่ยวและการเดินทางทางเลือกของกลุ่มจังหวัด ซึ่งปัจจุบันการเดินทางระหว่างจังหวัดกระบี่ พังงา และภูเก็ต ส่วนใหญ่ใช้การเดินทางทางบก ส่วนทางทะเลยังมีการเดินทางและใช้ประโยชน์น้อย เนื่องจากไม่มีท่าเทียบเรือที่ได้มาตรฐาน ดังนั้น การสร้างทางเลือกใหม่ในการเดินทาง จากจังหวัดกระบี่ไปยังภูเก็ตโดยทางเรือถือเป็นทางเลือกใหม่ที่ช่วยประหยัดเวลาในการเดินทาง รวมทั้งสามารถเชื่อมโยงการท่องเที่ยวในเกาะแก่งต่าง ๆ ที่มีความสวยงาม อาทิ เกาะห้อง เกาะยาวใหญ่ เกาะยาวน้อย ซึ่งใช้เวลาสั้นมากจากท่าเรืออ่าวท่าเลน จ.กระบี่ เดินทางไป จ.ภูเก็ต ใช้เวลาเพียงประมาณ ไม่เกิน 120 นาที และได้ชมความสวยงามของทะเลอันดามันตลอดเส้นทาง แต่หากใช้การเดินทางทางบกจะใช้เวลาในการเดินทางประมาณ 3 ชั่วโมง การเปิดเส้นทางการเดินทางทางน้ำเป็นการเชื่อมโยงด้านการท่องเที่ยว เพิ่มทางเลือกใหม่ที่หลากหลายให้กับนักท่องเที่ยว ประกอบกับท่าอากาศยานนานาชาติ จ.กระบี่ ได้มีการขยายการรองผู้โดยสารเพิ่มขึ้น และกำลังจะใกล้เสร็จสมบูรณ์ โดยนักท่องเที่ยวสามารถเดินทางด้วยเที่ยวบินมาลงที่จังหวัดกระบี่ และเดินทางจากกระบี่โดยทางเรือไปยัง จังหวัดพังงา และจังหวัดภูเก็ต ได้ง่ายและสะดวก สำหรับการพัฒนาเส้นทางทางเรือ อ่าวท่าเลน จ.กระบี่ ไปยังเกาะยาวใหญ่ เกาะยาวน้อย จ.พังงา และอ่าวปอ จ.ภูเก็ต ทางจังหวัดกระบี่ ได้มีการพูดคุยระหว่างภาครัฐและเอกชน ผ่านที่ประชุม กรอ.จังหวัด ได้มีการหารือเพื่อเตรียมเสนอขอความเห็นชอบและงบประมาณ ในการก่อสร้างท่าเทียบเรือในการการประชุม ครม.สัญจร ที่จะมีขึ้น ที่ จ.กระบี่ ประมาณกลางเดือน พ.ย.นี้ ด้านนายกมล ระถะการ ชาวบ้านในพื้นที่กล่าวว่า เส้นทางการเดินเรือ จาก จ.กระบี่ เดินทางผ่านเกาะยาวใหญ่ เกาะยาวน้อย และไปสิ้นสุด ที่ จ.ภูเก็ต เป็นเส้นทางที่มีระยะทางสั้นที่สุด และมีความเป็นไปได้ที่จะได้รับการพัฒนาที่สุดเพราะมีความเหมาะสม ไม่ได้รับผลกระทบจากลมมรสุม และในช่วงที่เกิดภัยพิบัติสึนามิเส้นทางนี้ไม่ได้รับผลกระทบ เนื่องจากมีเกาะแก่งกระจายตัวอยู่และเป็นเส้นทางที่สามารถใช้ในการเดินทางเรือได้ตลอดทั้งปี โดยในฤดูฝนก็สามารถเดินทางได้ด้วย และที่สำคัญ ท่าเทียบเรือที่ได้มาตราฐาน เส้นทางดังกล่าวยังไม่มี หากว่าเกิดขึ้นได้จริงก็จะเป็นกระตุ้นเศรษฐกิจรากหย้าได้ เนื่องจากเป็นเส้นทางสายหลักทางน้ำ ที่สามารถเชื่อมโยงอันดามันได้ ด้านนายนัทที อดิศราลักษณ์ ประธานหอการค้า จ.กระบี่ กล่าวว่า ทางหอการค้าฯจะได้ช่วยผลักดันให้เกิดผลเป็นรูปธรรม ให้มีการเชื่อมโยงเส้นทางทางน้ำในพื้นที่ 3 จังหวัด ประกอบด้วย จังหวัดกระบี่ พังงาและจังหวัดภูเก็ต โดยแนวทางการพัฒนา จะต้องได้รับความเห็นชอบจากทั้ง 3 จังหวัด ทั้งนี้ หากเส้นทางนี้สามารถดำเนินการได้จะช่วยลดปัญหาการจราจรทางบกที่มีความแออัดคับคั่งในปัจจุบันลงได้ และจะเป็นการส่งเสริมการท่องเที่ยวได้อีกทางหนึ่ง. 012,https://www.naewna.com/likesara/610961,2021_10_24
สลด! ตาคิดถึงหลานขับเก๋งมารับ หลบหลุมถนนชนประสานดับ-หลานเจ็บ2,เกิดเหตุสลด ตาวัย 69 ปี คิดถึงหลานหวังจะไปรับหลานไปเล่นด้วยก่อนเปิดเทอม ขับรถข้ามจังหวัด เจอรถปิคอัพวิ่งสวนแฉลบชนประสานงาอย่างจัง ดับคารถ ส่วนหลานบาดเจ็บ 2 ส่วนคนขับปิคอัพบาดเจ็บเล็กน้อย 24ต.ค.64เวลา07.30น. ตร.สภ.บ้านดุงรับแจ้งมีอุบัติเหตุรถปิคอัพชนประสานงาที่บริเวณถนนแยกบ้านบ่อศิลา ต.บ้านจันทน์ อ.บ้านดุง มีผู้เสียชีวิตและบาดเจ็บหลายรายและมีผู้ติดอยู่ภายในรถด้วย หลังรับแจ้งหน่วยกู้ภัยสว่างเมธรรม อ.บ้านดุง หน่วยกู้ภัยตำรวจทางหลวงและหน่วยกู้ชีพอบต.บ้านจันทน์ เมื่อไปถึงที่เกิดเหตุหน้าร้านบ่อศิลาก่อสร้างพบรถปิคอัพยี่ห้ออีซูซุ สีขาว หมายเลขทะเบียน2ฒฆ1016กรุงเทพ คนขับได้รับบาดเจ็บเล็กน้อย ห่างไป10เมตรพบรถเก๋งฮอนด้าซิตี้สีบอร์นทอง หมายเลขทะเบียน พย4112กรุงเทพฯถูกชนด้านหน้ารถถูกชนจนพังยับเยิน มีผู้ติดอยู่ภายในรถเป็นคนขับ หน่วยกู้ภัยสว่างเมธาธรรม อ.บ้านดุง จึงได้ใช้เครื่องตัดถ่างงัดร่างออกใช้เวลากว่า1ชม.จึงนำร่างของออกมายังไม่ทราบชื่อเป็นชาย อายุประมาณ70ปี ส่วนภายในรถยังมีผู้บาดเจ็บเป็นเด็กอีก2หลายคือด.ช.ปกรณ์เกียรติ สุทธิสาย อายุ9ปี และปวรณ์วุฒิ สุทธิสาย อายุ5ปีซึ่งเป็นหลานชายของผุ้เสียชีวิต มีกระเป๋านักเรียนและห่อข้าวอยู่ภายในรถ ส่วนคนขับรถปิคอัพฯ ก็ได้รับบาดเจ็บรวมผู้บาดเจ็บ3ราย หน่วยกู้ชีพฯ ได้รีบนำส่งรพ.สมเด็จพระยุพราชอ.บ้านดุงเป็นการเร่งด่วนเจ้าหน้าที่ตรวจสอบเอกสารภายในรถที่มีผู้เสียชีวิตพบเป็นของน.ส.ชลธนี สิมมาโคตร ชาวบ้านต.ทมนางาม อ.โนนสะอาด เป็นเจ้าของรถ ขณะที่ชาวบ้านที่เห็นเหตุการณ์ บอกว่า ขณะที่ตนเองขับรถกลับมาจากสวนยางจะเลี้ยวเข้าบ้าน มองเห็นรถปิคอัพเหมือนคนขับกำลังเล่นโทรศัพท์แฉลบมาหารถของคุณตาที่ขับมาตามถนนเสียงดังปัง เห็นตำตาอย่างนั้นรีบมาดูคนได้รับบาดเจ็บก็พบเด็กน้อย2คนร้องไห้ ส่วนคนขับถูกชนอัดเสียชีวิตคาพวงมาลัย ต่อมาญาติเดินทางมาจากบ้านห้วยทราบ เปิดเผยว่า พ่อตาเดินทางมาจากอ.โนนสะอาดมาถึงบ้านแต่เช้า เพื่อมารับหลานตั้งแต่ที่บ้านห้วยทราย ต.ท่าห้วยหลัว อ.บ้านม่วง จ.สกลนครไปเล่นด้วยก่อนเปิดเทอมในต้นเดือนนี้ พอมาถึงหลานดีใจที่ตามารับก็รีบแต่งเสื้อผ้าใส่กระเป๋าขึ้นรถเก๋งไปทันที ขณะที่พวกตนก็บอกว่า ทำไมรีบกลับจัง ตาก็บอกว่ายายอยู่บ้านคนเดียวจะรีบกลับเลย จนมาเกิดอุบัติเหตุในครั้งนี้ หลังตร.ตรวจสอบที่เกิดเหตุจะได้สอบสวนหาสาเหตุของการเกิดอุบัติเหตุครั้งนี้ต่อไป ขณะที่ชาวบ้านโวยถนนเส้นนี้พังเป็นหลุมเป็นบ่อ และผู้รับเหมาเพิ่งทำการก่อสร้าง ก็มาพังอีกเสียแล้ว วอนหน่วยงานที่เกี่ยวข้องดูแลถนนให้ด้วย ไม่งั้นเกิดอุบัตเหตุมีผู้เสียชีวิตอีกเป็นรายต่อไปแน่,https://www.naewna.com/local/610966,2021_10_24
ตบปาก'พิธา'ด่าเปิดประเทศแบบมัดมือชก อย่าค้านทุกเรื่องที่คนไทยได้ประโยชน์,"โฆษกรัฐบาลสวน พิธา คนไทย-ต่างประเทศแห่เที่ยวภูเก็ต พิสูจน์ชัดไม่ใช่เปิดประเทศแบบมัดมือชก ย้ำนโยบายนายกฯ ขับเคลื่อนเศรษฐกิจ พลิกโฉมประเทศควบคู่กับการดูแลด้านสาธารณสุขของคนไทย ติงอย่าค้านทุกเรื่องที่คนไทยได้ประโยชน์ 24 ตุลาคม 2564นายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่นายพิธา ลิ้มเจริญรัตน์ หัวหน้าพรรคก้าวไกล ระบุว่า พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงโหม มัดมือชกคนทั้งประเทศเพียงเพราะไม่อยากผิดคำพูดที่ตอนแรกพูดว่าจะฉีดให้ได้ 50 ล้านโดสก่อนเปิดประเทศ แต่สุดท้ายก็ฉีดไม่ถึงว่า พล.อ.ประยุทธ์มีนโยบายขับเคลื่อนเศรษฐกิจควบคู่ไปกับการดูแลด้านสาธารณสุขของประชาชนไทย ซึ่งขณะนี้ยอดการฉีดวัคซีนสะสมของไทยกว่า 70 ล้านโดสแล้ว ยืนยันว่ารัฐบาลเดินหน้าฉีดวัคซีนได้ตามแผนที่วางไว้ 50 ล้านคน ครอบคลุมประชากร 70 เปอร์เซ็นต์ภายในปีนี้อย่างแน่นอน จึงทำให้ยอดผู้ติดเชื้อเริ่มลดลงอย่างต่อเนื่อง เห็นผลสัมฤทธิ์อย่างเป็นรูปธรรม อย่างไรก็ตาม นายกรัฐมนตรียังย้ำถึงการดำเนินการมาตรการต่างๆ ของรัฐบาลด้วยว่า ต้องคำนึงถึงประโยชน์โดยรวมของประเทศเป็นสำคัญ เพื่อให้ประเทศเดินหน้าต่อไปได้ โดยที่คนไทยทุกคนร่วมกันเป็นส่วนหนึ่งในการพลิกโฉมประเทศ นายธนกร กล่าวต่อว่า ส่วนกรณีที่ระบุว่า การเปิดภูเก็ตแซนด์บ็อกซ์ น่าเสียดายมากๆ เป็นการเปิดที่ไร้วิสัยทัศน์ เป็นการเปิดแบบตามยถากรรมนั้น จากการลงพื้นที่ติดตามความก้าวหน้าโครงการภูเก็ตแซนด์บ็อกซ์พบว่า ตั้งแต่ท่าอากาศยานนานาชาติภูเก็ต มีจำนวนนักท่องเที่ยวทั้งชาวไทยและชาวต่างประเทศเดินทางมาใช้บริการมากขึ้น ขณะเดียวกัน แหล่งท่องเที่ยวสำคัญของจังหวัดภูเก็ต กิจการร้านค้า ต่างกลับมาเปิดให้บริการเกือบปกติแล้ว ซึ่งจำนวนนักท่องเที่ยวตั้งแต่วันที่ 1-21 ตุลาคม 2564 มากถึง 53,120 คน มียอดเงินใช้จ่ายแล้วกว่า 3,192 ล้านบาท ภูเก็ตแซนด์บ็อกซ์ถือเป็นความาสำเร็จของประเทศไทย ต่างประเทศก็ชื่นชมมีเพียงนายพิธาที่สมองเหมือนไม่รับรู้อะไรเลยอยู่ในกลุ่มพวกไม่อยากให้รัฐบาลทำสำเร็จ นอกจากนี้ นายกรัฐมนตรีได้ลงนามคำสั่งศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ที่ 18/2564 เรื่อง พื้นที่นำร่องด้านการท่องเที่ยวตามข้อกำหนดออกตามความในมาตรา 9 แห่งพระราชกำหนดการบริหารราชการในสถานการณ์ฉุกเฉิน พ.ศ.2548 เพิ่มจังหวัดพื้นที่นำร่องด้านการท่องเที่ยว 17 จังหวัด เริ่ม 1 พฤศจิกายนนี้ รวมทั้ง ศบค.ออกข้อกําหนด ฉบับที่ 36 ยกเลิกการห้ามออกนอกเคหสถาน หรือยกเลิกเคอร์ฟิวส์ในพื้นที่นําร่องด้านการท่องเที่ยวในพื้นที่ควบคุมสูงสุดและเข้มงวด มีผลต้ังแต่เวลา 23.00 น. ของวันที่ 31 ตุลาคมนี้ จะส่งผลบวกต่อบรรยากาศทั้งการเปิดประเทศ และการท่องเที่ยวภายในประเทศอีกด้วย การบอกว่าที่ผ่านมารัฐไม่ยอมจัดสรรฉีดวัคซีนให้กับคนกระบี่ โดยเพิ่งจะมาเร่งฉีดในช่วง 3-4 วันมานี้นั้น เป็นการบิดเบือนข้อเท็จจริงเพียงเพื่อหวังสร้างคะแนนนิยมให้กับตัวเองเท่านั้น วันนี้ยอดการฉีดวัคซีนสะสมของไทยมากกว่า 70 ล้านโดสแล้ว ย่อมไม่ใช่การเปิดประเทศแบบมัดมือชก ขนาดรัสเซล โครว์ ดาราฮอลลีวูด ก็ยังชื่นชมรัฐบาลไทยที่ตัดสินใจเปิดภูเก็ตแซนด์บ็อกซ์เลย ไม่อยากให้ฝ่ายค้านนำเรื่องละเอียดอ่อนแบบนี้มาโยงเป็นเรื่องการเมืองไปหมด ไม่ใช่ว่าไปภาคเหนือทีก็บอกว่ารัฐไม่ยอมจัดสรรฉีดวัคซีนให้กับคนภาคเหนือ พอไปภาคอีสานก็บอกว่ารัฐไม่ยอมจัดสรรฉีดวัคซีนให้กับคนภาคอีสาน เพราะถ้าเป็นแบบนั้นจริงๆ เราคงไม่ได้เห็นภาพ ส.ส.ก้าวไกลวิ่งไปขอฉีดวัคซีนเป็นรายแรกๆ นายธนกร กล่าว -001",https://www.naewna.com/politic/610968,2021_10_24
รวบได้อีก! 11ต่างด้าวลอบหางานทำ ช่วงไทยเปิดประเทศ รอทะลักอีกนับร้อย,"24 ตุลาคม 2564 เมื่อเช้ามืดวันนี้ ผู้สื่อข่าวรายงานว่า พ.อ.เอกพงษ์ กฤตยาเกียรติชุติ ผบ.ชค.ทพ.12(ผู้บังคับชุดควบคุมกรมทหารพรานที่12) ฉก.อรัญประเทศ กองกำลังบูรพา ได้สั่งการให้ ร.อ.เตชทัต เฉลิมจิตต์ ผบ.ร้อย ทพ.1207 (ผู้บังคับกองร้อยทหารพรานที่1207) ประสานความร่วมมือกับ พ.ต.อ.รุ่ง ทองมนต์ ผกก.ตม.จว.สระแก้ว สนธิกำลังร่วมกันออกลาดตะเวณ ป้องกันและสกัดกั้นการลักลอบเข้าเมืองโดยผิดกฏหมาย บริเวณตะเข็บชายแดนช่องทางธรรมชาติ ต.คลองน้ำใส อ.อรัญประเทศ จ.สระแก้ว ตามนโยบายของ พล.อ.ณรงค์พันธ์ จิตต์แก้วแท้ ผู้บัญชาการทหารบก ที่สั่งการมายัง พล.ต.อมฤต บุญสุยา ผู้บัญชาการกองกำลังบูรพา ให้เข้มงวดกวดขันการลักลอบเข้าเมืองโดยผิดกฎหมาย ตามช่องทางธรรมชาติ เพื่อป้องกันการแพร่ระบาดของไวรัสโควิด-19 และรองรับการเปิดประเทศ ต่อมาเจ้าหน้าที่ชุดปฏิบัติการร่วมฯร้อย ทพ.1207 ได้ร่วมกันจับกุมชาวต่างด้าวลักลอบเข้าเมืองโดยผิดกฎหมายได้จำนวน 11คน แยกเป็นชาย 8 ราย หญิง 3 ราย แยกเป็นชาวเวียดนาม 3 คน และ ชาวกัมพูชา 8 คน ขณะเดินเท้าลักลอบข้ามตะเข็บชายแดนช่องทางธรรมชาติจากฝั่งกัมพูชาเข้ามาในประเทศไทย บริเวณท้ายหมู่บ้านบ้านใหม่ปากฮ่อง หมู่ที่ 8 ต.คลองน้ำใส อ.อรัญประเทศ จ.สระแก้ว ตรวจสอบไม่มีเอกสารการเดินทางและเอกสารได้รับอนุญาตทำงานในประเทศไทยแต่อย่างใด ร.อ.เตชทัต จึงให้ จนท.ทหารเสนารักษ์ ร้อย ทพ.1207 สวมใส่ชุดพีพีอี มาทำการตรวจวัดอุณหภูมิร่างกาย เพื่อเป็นการตรวจคัดกรองโควิดเบื้องต้นตามมาตราป้องกันโควิดของคณะกรรมการโรคติดต่อจังหวัดสระแก้ว จากนั้นควบคุมตัวทั้งหมดมาทำการสอบสวนที่ ร้อย ทพ.1207 ต.คลองน้ำใส อ.อรัญประเทศ จ.สระแก้ว จากการสอบสวนเบื้องต้นชาวต่างด้าวทั้ง11 คน รับสารภาพว่า ได้ลักลอบข้ามเขตแดนเข้ามาในประเทศไทยเพื่อจะไปทำงานที่จ.สมุทรปราการ ,ปทุมธานี และ กทม. โดยเสียค่านายหน้าให้กับนายหน้าชาวกัมพูชาในฝั่งปอยเปตฯมาคนละ 2,000 บาท และยังรับอีกว่ายังมีชาวกัมพูชาและชาวเวียดนามอีกหลายร้อยคน รอเตรียมลักลอบเดินทางเข้ามาหางานทำในประเทศไทย เนื่องจากประเทศไทยได้ประกาศเปิดประเทศทำให้ชาวกัมพูชาและชาวเวียดนามที่อยู่ในประเทศกัมพูชา ต้องการเข้ามาหางานทำในประเทศไทย หลังสอบสวนเบื้องต้น จนท.ได้ควบคุมตัวทั้งหมดส่งให้ พนักงานสอบสวน สภ.คลองน้ำใส อ.อรัญประเทศ จ.สระแก้ว ดำเนินคดีตามกฎหมายต่อไป. 012",https://www.naewna.com/local/610967,2021_10_24
หนุ่มขี่เวสป้าแหกโค้ง! ดับหน้าศาลพระภูมิ ปากทางเข้าสุสานชลบุรี,24 ตุลาคม 2564 เมื่อเวลา 07.30 น. ผู้สื่อข่าวรายงานว่าร.ต.ท.สมคิด บุญลอย ร้วยเวร สภ.ศรีราชา ได้รับแจ้งอุบัติเหตุรถจักรยานยนต์แหกโค้ง มีผู้เสียชีวิต 1 รายเหตุเกิดบนถนนสุสาน ในพื้นที่หมู่ 4 ต.บางพระ อ.ศรีราชา จ.ชลบุรี หลังรับแจ้งจึงเดินทางไปตรวจสอบพร้อมเจ้าหน้าที่อาสาสมัครหน่วยกู้ภัยสว่างประทีปศรีราชา ที่เกิดเหตุพบศพ นายอุกฤษฏ์ ป่วนศิริ อายุ 33 ปี อยู่บ้านเลขที่ 117/36 หมู่ 4 ต.บางพระ อ.ศรีราชา จ.ชลบุรี สภาพศพนอนคว่ำหน้าจมกองเลือด มีบาดแผลที่ใบหน้าและศีรษะเลือดออกเป็นจำนวนมาก ห่างออกไปไม่ไกลพบรถจักรยานยนต์ ยี่ห้อเวสป้า สีเหลือง ไม่ติดแผ่นป้ายทะเบียน ล้มคว่ำอยู่สภาพพังเสียหาย จากการตรวจสอบร่างการของผู้เสียชีวิต ไม่พบร่องรอยของการถูกทำร้ายร่างกายแต่อย่างไร เจ้าหน้าที่ตำรวจจึงบันทึกภาพที่เกิดเหตุไว้เป็นหลักฐาน จากการสอบถามญาติของผู้เสียชีวิต ได้ให้การกับเจ้าหน้าที่ตำรวจว่า นายอุกฤษฏ์ ป่วนศิริ ผู้เสียชีวิตได้หายออกจากบ้านไปตั้งแต่เมื่อวาน ไม่ทราบว่าไปไหน และมาวันนี้มีเพื่อนบ้านมาแจ้งว่าผู้เสียชีวิตเกิดอุบัติเหตุเสียชีวิต จึงรีบมายังที่เกิดเหตุก็พบว่าเสียชีวิตแล้ว เบื้องต้นเจ้าหน้าที่ตำรวจสันนิษฐานว่า สาเหตุมาจากความมืดเพราะถนนเส้นนี้ไม่มีไฟฟ้าส่องสว่าง และจุดเกิดเหตุเป็นทางโค้ง คาดว่าผู้เสียชีวิตน่าจะขับขี่รถมาด้วยความเร็วแล้วเกิดหลุดโค้งพลิกคว่ำ หน้าฟาดเข้ากับก้อนหินหน้าศาลพระภูมิ จึงเป็นเหตุให้เสียชีวิตดังกล่าว ส่วนทางด้านญาติผู้เสียชีวิตไม่ติดใจสาเหตุที่เกิดขึ้น เจ้าหน้าที่ตำรวจจึงมอบศพให้นำกลับไปประกอบพิธีทางศาสนาต่อไป. -012,https://www.naewna.com/local/610969,2021_10_24
'สิงคโปร์'ประกาศให้'ซิโนแวค'เป็นหนึ่งในวัคซีนหลักต้านโควิด,24 ต.ค.64 สำนักข่าวต่างประเทศรายงานว่ากระทรวงสาธารณสุขของสิงคโปร์ออกแถลงการณ์ เมื่อวันเสาร์ ว่าวัคซีน โคโรนาแวค ของบริษัทซิโนแวค ไบโอเทค จากจีน จะได้รับการรวมเข้าสู่การเป็นหนึ่งในวัคซีนหลัก ของโครงการเสริมสร้างภูมิคุ้มกันแห่งชาติจากโรคโควิด-19 ร่วมกับวัคซีน โคเมอร์นาตี ของไฟเซอร์/ไบโอเอ็นเทค และ สไปค์แวกซ์ ของโมเดอร์นา สิงคโปร์กำหนดให้ฉีดวัคซีนซิโนแวคจำนวน 3 โดส จึงจะนับว่าเป็นการฉีดวัคซีนครบโดส ซึ่งวัคซีนโดสที่สองจะต้องฉีดโดยเว้นระยะเวลาจากโดสแรก 28 วัน และวัคซีนโดสที่สาม จะฉีดโดยเว้นระยะเวลาจากโดสที่สอง 90 วัน ขณะเดียวกันผู้ที่ฉีดวัคซีนซิโนแวค 2 โดส จะถือว่าเป็นผู้ฉีดวัคซีนครบโดสเฉพาะในช่วงระยะเวลา 4 เดือนหลังจากฉีดวัคซีนเท่านั้น และต้องฉีดวัคซีนเข็มที่สามเพื่อที่จะคงสถานะผู้ฉีดวัคซีนครบโดส,https://www.naewna.com/inter/610973,2021_10_24
'ซูเปอร์โพล'ชี้ความสุขสูงสุดของคนไทยคือการจงรักภักดีต่อสถาบัน-กตัญญูต่อแผ่นดิน,"เมื่อวันที่ 24 ตุลาคม 2564 ผู้ช่วยศาสตราจารย์ ดร.นพดล กรรณิกา ผู้อำนวยการสำนักวิจัยซูเปอร์โพล (SUPER POLL) มูลนิธิสถาบันวิจัยความสุขชุมชนและความเป็นผู้นำ พร้อมด้วยนางจุฬารัตน์ นิรัติศยกุล นักวิชาการอิสระด้านการเกษตรและการพัฒนาชนบท ร่วมกันเสนอผลสำรวจภาคสนาม สำนักวิจัย ซูเปอร์โพล เรื่อง ความสุขมวลรวมของคนไทย กรณีศึกษาประชาชนทุกสาขาอาชีพทั่วประเทศโดยดำเนินโครงการทั้งการวิจัยเชิงปริมาณ (Quantitative Research) และการวิจัยเชิงคุณภาพ (Qualitative Research) จำนวน 1,092 ตัวอย่าง ระหว่างวันที่ 15 – 23 ต.ค. 64 ที่ผ่านมา เมื่อวิเคราะห์ความสุขมวลรวมของคนไทย ด้านความมั่นคง การเมืองและระบบราชการ พบว่า ความสุขของคนไทยที่สูงสุดด้านความมั่นคง การเมืองและระบบราชการอันดับแรก ได้แก่ ความสุขเห็นคนไทยเป็นน้ำหนึ่งใจเดียวกันแสดงความจงรักภักดี กตัญญูต่อสถาบันพระมหากษัตริย์และแผ่นดินไทย ได้ค่าคะแนนเฉลี่ย 8.48 คะแนนจากคะแนนเต็ม 10 คะแนน ที่น่าเป็นห่วงคือ ดัชนีความสุขด้านความมั่นคง การเมืองและระบบราชการที่ฉุดความสุขคนไทยร่วงตกต่ำได้แก่ การทำงานของข้าราชการและระบบราชการทำความสุขคนไทยอยู่ค่าเฉลี่ย 4.98 คะแนนจากคะแนนเต็ม 10 คะแนน นอกจากนี้ ดัชนีความสุขด้านความมั่นคง การเมืองและระบบราชการตัวอื่นๆ ที่ทำให้ความสุขคนไทยตกต่ำเช่นกัน ได้แก่ ความสุขของคนไทย เมื่อนึกถึง วิกฤติโควิด-19 และ วิกฤติเศรษฐกิจ ได้เพียง 3.63 คะแนน ความสุขของคนไทย เมื่อนึกถึง ความขัดแย้ง ความแตกแยกของคนในชาติ ได้เพียง 3.56 คะแนน และ ที่ตกต่ำสุดได้แก่ ภาพลักษณ์นักการเมืองและบรรยากาศการเมือง ทำคนไทยมีความสุขได้คะแนนเฉลี่ยเพียง 3.51 คะแนน อย่างไรก็ตาม ความสุขมวลรวมของคนไทย ด้านสังคมที่สูงสุดได้แก่ ครอบครัวของตนเอง มีคะแนนเฉลี่ยความสุขอยู่ที่ 9.12 คะแนน รองลงมา ได้แก่ ศาสนา วัฒนธรรมประเพณีที่ถือปฏิบัติมา ได้ 9.09 คะแนน สุขภาพกาย ได้ 8.55 คะแนน สุขภาพใจ ได้ 8.25 คะแนน ความสัมพันธ์ของคนในชุมชน ได้ 8.19 คะแนน และความปลอดภัยในชีวิตและทรัพย์สินได้ 6.76 คะแนน ตามลำดับ ที่น่าสนใจคือ ความสุขของคนไทย ด้านเศรษฐกิจ ที่สูงสุดได้แก่ การนำหลักเศรษฐกิจพอเพียงมาใช้จริงจัง ได้ 8.57 คะแนน รองลงมาคือ อาชีพการงานของตนเอง ได้ 7.83 คะแนน ทรัพย์สิน ที่ดิน ที่ทำกิน ที่อยู่อาศัย ได้ 7.39 คะแนน ในขณะที่ การเปิดประเทศ ฟื้นฟูเศรษฐกิจและแก้ปัญหาปากท้องได้ 6.43 คะแนน แต่เมื่อนึกถึง หนี้สิน ทั้งในและนอกระบบ ทำคนไทยมีความสุขต่ำ เหลือเพียง 4.42 คะแนนจากคะแนนเต็ม 10 คะแนน ตามลำดับ อย่างไรก็ตาม เมื่อคนไทยนึกถึงทุกอย่างรวม ๆ กันในทุกมิติของชีวิต พบว่า ความสุขมวลรวมของคนไทยอยู่ที่ 6.71 คะแนนตีความได้ว่ามีความสุขค่อนข้างมาก นางจุฬารัตน์ กล่าวว่า ในมุมมองของตนซึ่งเกิดในรัชกาลที่ 9 พบเห็นว่า ความสุข ของคนไทยผูกพันอยู่กับพระมหากษัตริย์ทุกรัชกาล จึงเป็นที่ประจักษ์ในผลสำรวจว่า คนไทยมีความสุขเมื่อเห็นความเป็นน้ำหนึ่งใจเดียวกันแสดงความจงรักภักดีและกตัญญูต่อสถาบันพระมหากษัตริย์และแผ่นดินไทย พระมหากษัตริย์ทุกพระองค์ทรงงานเพื่อประโยชน์สุขของประชาชนทุกคนบนแผ่นดินนี้ และทรงแก้วิกฤตของชาติและของประชาชนในทุกวิกฤติ นอกจากนี้ผลสำรวจครั้งนี้ยังพบด้วยว่า การใช้หลักเศรษฐกิจพอเพียงที่แท้จริงจะทำให้คนไทยมีความสุขในการดำรงชีวิตที่ต้องมีสติ ปัญญา และความเพียร นางจุฬารัตน์ กล่าวต่อว่า พระบาทสมเด็จพระวชิระเกล้าเจ้าอยู่หัว รัชกาลที่ 10 ได้ทรงมีพระราชดำรัสเรื่อง อารยเกษตร เมื่อวันที่ 29 ม.ค. 64 ความว่า โคกหนองนา นอกจากเป็นสัญลักษณ์ของความอุดมสมบูรณ์ทางด้านเกษตรกรรมแล้วยังเป็นศิลปะ เป็นแบบฝึกหัดที่ดี ในการที่จะรวมเกษตรที่หลากหลายให้มาอยู่ในพื้นที่เดียวกัน ในเวลาเดียวกันรักษาความหลากหลาย แต่ความหลากหลายนั้น ก็เกื้อกูลซึ่งกันและกัน ประเทศของเรานี้ไม่หนีเรื่องการเกษตรคือปากท้องและเป็นชีวิตของเราตามพระบรมราโชบายของรัชกาลที่ 9 พระบาทสมเด็จพระเจ้าอยู่หัว พระราชทานมา ได้รับพระมหากรุณาธิคุณมามากมายในเรื่องของเกษตร …ในเรื่องของการพัฒนา อันนี้ก็เป็นการรวม หรือแสดงตัวอย่าง และเป็นตัวอย่างที่ใช้งานได้จริง ๆ นำไปใช้ได้ ไม่ใช่เป็นโมเดลที่แสดงไว้ในตู้ อยู่คงที่ แต่เป็นโมเดลที่ใช้งานได้จริงๆ นำไปใช้ได้อย่างอ่อนตัว อย่างใช้งานได้จริงๆ แล้วก็หลากหลายได้ โคกหนองนา นำความหลากหลาย และความอ่อนตัวมารวม เพื่อใช้งานในเรื่องปากท้องและการเกษตรซึ่งเป็นเศรษฐกิจของเรา เมื่อคนไทย โดยเฉพาะอย่างยิ่งคนชนบทซึ่งเป็นส่วนใหญ่ของประเทศสามารถช่วยเหลือตนเองได้ ด้วยมีปัจจัยพื้นฐานในการดำรงชีวิต (มีกิน มีใช้ มีที่อยู่อาศัย และร่มเย็น) มีความมั่นคงแล้วมารวมพลังกับคนอื่น ๆ ในทุกสาขาอาชีพเป็นน้ำหนึ่งใจเดียวกันเพื่อปกป้องผลประโยชน์ชาติและของประชาชนทุกคน ก้าวต่อไปคือการนำประเทศไทยสู่ความมั่นคง มั่งคั่ง และยั่งยืน -001",https://www.naewna.com/politic/610975,2021_10_24
'เมียนมา'ขยายคำสั่งปิดโรงเรียนเพิ่มอีก 1 สัปดาห์,"24 ต.ค.64 สำนักข่าวซินหัวรายงานว่า คณะกรรมการกลางด้านการป้องกัน ควบคุม และรักษาโรคติดเชื้อไวรัสโคโรนาสายพันธุ์ใหม่ (โควิด-19) ของเมียนมา ประกาศขยายระยะเวลาการปิดสถานศึกษาทั่วประเทศเพิ่มเติมเป็นเวลาหนึ่งสัปดาห์ จนถึงสิ้นเดือนตุลาคม เพื่อควบคุมการแพร่ระบาดของโรคโควิด-19 และเตรียมความพร้อมสำหรับการเปิดเรียนตามปกติอีกครั้ง กระทรวงสาธารณสุขเมียนมา ดำเนินการฉีดวัคซีนป้องกันโรคโควิด-19 ให้กับนักเรียนชั้นมัธยมต้นและมัธยมปลายที่มีอายุมากกว่า 12 ปี ตั้งแต่วันที่ 12 ต.ค. เป็นต้นมา โดยทางการเมียนมาสั่งปิดโรงเรียนทั่วประเทศอีกครั้งตั้งแต่ช่วงต้นเดือนกรกฎาคม ซึ่งเป็นส่วนหนึ่งของมาตรการป้องกันการแพร่ระบาด เมื่อวันเสาร์ (23 ต.ค.) กระทรวงฯ รายงานพบผู้ป่วยโรคโควิด-19 เพิ่ม 1,067 ราย ในช่วง 24 ชั่วโมงที่ผ่านมา ทำให้ยอดผู้ป่วยสะสมอยู่ที่ 493,576 ราย และพบผู้ป่วยเสียชีวิตเพิ่ม 20 ราย ทำให้ยอดรวมอยู่ที่ 18,511 ราย โดยเมียนมารายงานพบผู้ป่วยสองรายแรกของประเทศเมื่อวันที่ 23 มี.ค. ปีก่อน ที่มาxinhuathai",https://www.naewna.com/inter/610978,2021_10_24
'เพื่อไทย'โหมโรง! บิ้วท์อารมณ์กองเชียร์ เตรียมตอบคำถามแคนดิเดตนายกฯคือใคร?,"เพื่อไทยโหมโรง! ผุดแคมเปญด่าได้แต่อย่าแรง ขุดคำถามเจ็บๆจากชาวโซเชียลมาตอบ พร้อมโหมโรงนาทีนี้ได้รู้กัน แคนดิเดตนายกฯ คือใคร 24 ต.ค.2564 ผู้สื่อข่าวรายงานว่า พรรคเพื่อไทยได้เปิดตัวแคมเปญ พรุ่งนี้เพื่อไทย เพื่อชีวิตใหม่ของประชาชน เตรียมพร้อมการประชุมใหญ่สามัญประจำปีของพรรค ที่จะจัดขึ้นในวันที่ 28 ต.ค.นี้ ที่จังหวัดขอนแก่น โดยได้มีการประชาสัมพันธ์ผ่านโซเชียลมีเดียอย่างต่อเนื่อง โดยเฉพาะการเผยแพร่คอนเท้นท์ต่างๆ ที่มีเนื้อหาชวนติดตาม ตั้งแต่ เพื่อไทย ด่าได้แต่อย่าแรง! -1, เพื่อไทยถามอะไรตอบได้-1 ตลอดจนบทเพลงพิเศษสำหรับการประชุมใหญ่สามัญประจำปีครั้งนี้ พรุ่งนี้เพื่อไทย โดยมีผู้เข้าชมจำนวนมากในช่วงสัปดาห์ที่ผ่านมา ล่าสุด ได้เผยแพร่คลิป ด่าได้แต่อย่าแรง! -2 ตอกย้ำคำถามสุดซี๊ดจากชาวเนต ทั้งเฟซบุ๊กและทวิตเตอร์ เช่นพรรคเพื่อไทยกระจอก กล้าๆ กลัวๆ ไม่สมกับเป็นพรรคใหญ่เลย สักวันน่าจะสูญพันธุ์เหมือนประชาธิปัตย์เหอะ, ไอ้พวกขี้ข้าโจรปล้นแผ่นดิน -ึงเคยทำอะไรเป็นชิ้นเป็นอันบ้าง พ่อ -ึงหนีคดีโกงชาติไม่มีแผ่นดินอยู่ไง หน้าด้านออกมาเห่าอยู่ได้ , เพื่อไทยจะได้เสียงลดลงมั้ยนะ เลือกตั้งครั้งหน้า และคำถามสุดร้อนแรงที่ทุกคนในประเทศกำลังจับตา แคนดิเดตนายกฯ ของเพื่อไทยคือใคร ? ซึ่ง ส.ส. พรรคเพื่อไทย ยกทัพมาตอบคำถามแสบๆ คันๆ นำโดย นายกิตติรัตน์ ณ ระนอง รองหัวหน้าพรรคเพื่อไทย น.ส.อรุณี กาสยานนท์ โฆษกพรรคเพื่อไทย นายขจิตร ชัยนิคม ส.ส.อุดรธานี นางอนุรักษ์ บุญศล ส.ส.สกลนคร และน.ส.จิราพร สินธุไพร ส.ส.ร้อยเอ็ด หากอยากรู้ แคนดิเดตนายกฯ เพื่อไทยจะเป็นใคร ติดตามชมได้ที่เพจพรรคเพื่อไทย และยูทรูปไอดี พรรคเพื่อไทย https://youtu.be/heE-nllDzGAอย่าลืม 28 ตุลาคมนี้ 9.00 - 12.00 น. ติดตามการประชุมใหญ่สามัญประจำปีของพรรคเพื่อไทย #พรุ่งนี้เพื่อไทย #เพื่อชีวิตใหม่ของประชาชน ถ่ายทอดสดที่เพจพรรคเพื่อไทย (แฟ้มภาพ) -001",https://www.naewna.com/politic/610977,2021_10_24
เช็คที่นี่! 10 จังหวัดติดโควิดสูงสุด พบ 5 จว.ยังน่าห่วง-ขอนแก่นพุ่งติดอันดับ,"เมื่อวันที่ 24 ตุลาคม 2564ศูนย์ข้อมูล COVID-19 รายงานสถานการณ์ 10 อันดับจังหวัดที่มีจำนวนผู้ติดเชื้อโควิดในประเทศรายใหม่สูงสุด โดยมีรายละเอียดดังนี้ 1.กรุงเทพมหานคร ผู้ติดเชื้อรายใหญ่ 929 ราย ยอดสะสม 393,714 ราย 2.สงขลา682 ราย ยอดสะสม 43,024 ราย 3.นครศรีธรรมราช582 ราย ยอดสะสม26,043 ราย 4.ปัตตานี511 ราย ยอดสะสม 32,990 ราย 5.ยะลา487 ราย ยอดสะสม 38,133 ราย 6.เชียงใหม่461 ราย ยอดสะสม 13,810 ราย 7.สมุทรปราการ294 ราย ยอดสะสม 120,561 ราย 8.ชลบุรี289 ราย ยอดสะสม98,944 ราย 9.ขอนแก่น 269 ราย ยอดสะสม17,289 ราย 10.นราธิวาส265 ราย ยอดสะสม34,112 ราย ทั้งนี้ จากตัวเลขผู้ติดเชื้อดังกล่าว พบว่า ในส่วน กทม.ยอดลดลงเล็กน้อยจากเมื่อวาน 935 ราย วันนี้เหลือ 929 ราย และเป็นอีกวันที่ตัวเลขต่ำกว่าหลักพันคน ส่วนภาคใต้ยังน่าเป็นห่วงเช่นเดิมโดยเฉพาะ 5 จังหวัดคือสงขลา นครศรีธรรมราช ปัตตานี ยะลา และนราธิวาส ตัวเลขทรงตัว ยังติด 10 อันดับของประเทศ โดยเฉพาะตั้งแต่อันดับ 2 ถึง 5 เป็นพื้นที่ในภาคใต้ทั้งสิ้นสำหรับจังหวัดที่กระโดดขึ้นมาติดอันดับในวันนี้คือ ขอนแก่น พบผู้ติดเชื้อ 269 ราย ขึ้นมาอยู่ที่ 9 ของประเทศ ส่วนยอดผู้ป่วยติดเชื้อภายในประเทศรายใหม่ จำนวน9,206 ราย แบ่งตามรายภาคดังนี้",https://www.naewna.com/local/610981,2021_10_24
ทะเลเดือด! 'แพท ณปภา'จัดทริปทะเล นุ่งบิกินีอวดความเซ็กซี่,24 ต.ค.64 แจกความสดใสแบบรัวๆ เลยทีเดียว สำหรับคุณแม่สายสตรองอย่าง แพทณปภา ตันตระกูล ที่ล่าสุดได้แพ็คกระเป๋าเบรกความวุ่นวายไปรับลมชิลๆ อยู่ริมทะเลงานนี้มาพร้อมทีเด็ดในชุดว่ายน้ำบิกินีสีแดงแซ่บๆ อวดหุ่นเป๊ะปังเอวเอส รวมถึงท่าโพสที่เพิ่มความเซ็กซี่ขึ้นไปอีก ทำเอาทะเลเดือดไปเลยทีเดียว,https://www.naewna.com/entertain/610980,2021_10_24
อสม.ตรังเฮ! 'ศุภชัย'ตั้งกลุ่มหนุนอุ้มนักรบชุดเทา แจกกรมธรรม์โควิดกว่าหมื่นคน,"ศุภชัย ตั้งกลุ่มหนุนอุ้มนักรบชุดเทา แจกกรมธรรม์โควิดฯอสม.กว่าหมื่นคน เผย 26 ตุลานี้วัคซีนถึงตรังอีก 40,000 โดส 24ต.ค.2564 นายศุภชัย ใจสมุทร ส.ส.บัญชีรายชื่อ พรรคภูมิใจไทย กล่าวถึงสถานการณ์โควิด 19 ในพื้นที่จังหวัดตรัง ซึ่งยังพบผู้ติดเชื้ออย่างต่อเนื่องว่า ก็ต้องเฝ้าระวังกันอย่างใกล้ชิด คำว่าโรคระบาดไม่เคยเป็นงานง่ายอยู่แล้ว อย่างไรก็ตาม ต้องขอบคุณบุคลากรด้านการสาธารณสุข ภายใต้การกำกับดูแลของนายอนุทิน ชาญวีรกูล รองนายกรัฐมนตรี และรมว.สาธารณสุข ที่ทำงานกันอย่างสุดความสามารถ ขอขอบคุณความร่วมมือจากประชาชนในการใส่หน้ากาก เว้นระยะห่าง หวังว่าจากนี้ สถานการณ์จะดีขึ้น เมื่อทุกคนช่วยกัน เราจะผ่านไปได้อย่างแน่นอน นายศุภชัย กล่าวต่อว่า ที่ผ่านมาตนเป็นห่วงสวัสดิการของพี่น้อง อสม. เพราะนับตั้งแต่มีการระบาดพบว่า นักรบชุดเทา ติดเชื้อไปแล้ว 50 คน เป็นการติดเชื้อ จากการเสี่ยงทำงานเพื่อประชาชน ตนได้ร่วมมือกับผู้ที่มีความคิดเดียวกัน ภายใต้ชื่อกลุ่มเพื่อนศุภชัย ใจสมุทร ที่ร่วมด้วยช่วยกันสนับสนุนโครงการ ประกันภัยโควิด 19 เพื่อ พี่น้อง อสม.ตรัง จำนวนกว่า 11,000 คน จนเป็นผลสำเร็จ กรมธรรม์ประกันภัยที่ทำให้จึงเป็นเหมือนหลักประกันหนึ่ง ให้นักรบชุดเทา มีความมั่นใจในการทำงาน และขอขอบคุณบริษัทเมืองไทยประกันภัย ที่ให้การสนับสนุนโครงการเป็นอย่างดี นายศุภชัย กล่าวด้วยว่า ได้รับทราบจาก นพ.ชัยรัตน์ ลำโป นายแพทย์สาธารณสุขจังหวัดตรัง ว่าจังหวัดตรังต้องการวัคซีนอีก 130,000 โดส เพื่อจะฉีดให้บรรลุเป้าหมาย 70% ซึ่งในฐานะสมาชิกสภาผู้แทนราษฏรจึงได้ประสานกับ นพ.โอภาส การย์กวินพงศ์ อธิบดีกรมควบคุมโรค แจ้งสถานการณ์ดังกล่าวให้ทราบ ล่าสุด ได้รับทราบว่า ทางส่วนกลาง จะจัดส่งให้ 40,000 โดส ในวันที่ 26ต.ค.นี้ จึงขอขอบคุณอธิบดีกรมควบคุมโรคเป็นอย่างยิ่ง -001",https://www.naewna.com/politic/610983,2021_10_24
รวบแก๊งรถซิ่งนัดรวมตัว ยึดรถแต่งเพียบ ตรวจพบฉี่มว่ง 2 ราย,"วันนี้ (24 ต.ค.64) เวลา 11.00 น. ที่สำนักงานตำรวจแห่งชาติ (ตร.) พล.ต.อ.ดำรงศักดิ์ กิตติประภัสร์ รอง ผบ.ตร. ในฐานะผู้อำนวยการศูนย์ปราบปราบการแข่งรถในทาง สำนักงานตำรวจแห่งชาติ (ผอ.ศปข.ตร.) เผยว่า สืบเนื่องจากได้มีเพจเฟซบุ๊ก ใบระหัด เรสซิ่ง โพสข้อความ 21.30/23/10/64 ขออนุญาตเช็คชื่อ บางจาก คลองด่าน ยอดกระทินสวยแล้ว เตรียมหอยนางรมกับน้ำจิ้มซีฟู๊ดให้พร้อม เตรียมลมยางของท่านให้พร้อม ซึ่งเป็นข้อความในลักษณะชักชวนให้ออกมารวมตัวมั่วสุมทำกิจกรรม​ อาจจะ​นำไปสู่การแข่งรถ ศปข.ตร.จึงได้ประสาน พล.ต.ต.ชุมพล พุ่มพวง ผบก.ภ.จว.สมุทรปราการ สั่งการให้ พ.ต.อ.ภูมินทร์ สิงหสุต รอง ผบก.ภ.จว.สมุทรปราการ ,พ.ต.อ.รักศักดิ์ เมฆจินดา ผกก.สภ.คลองด่าน นำกำลังเข้าตรวจสอบบริเวณที่มีการนัดหมาย​ ซึ่งอาจจะมีการรวมตัวเพื่อแข่งรถ หรือ สร้างความเดือดร้อนให้กับชาวบ้านในบริเวณนั้นได้ เมื่อไปถึงพบว่ามีรถยนต์ 14 คัน​ มีลักษณะการปรับแต่งเครื่องยนต์และผิดตาม พ.ร.บ.รถยนต์ พ.ศ.2522 จึงได้ยึดรถทั้งหมดไว้ตรวจสอบ พร้อมนำตัววัยรุ่นจำนวน 27 คน นำตัวไปตรวจหาสารเสพติดพบมีสารเสพติดในร่างกาย 2 รายจึงได้จับกุมดำเนินคดีตามกฎหมาย จากนั้นนำตัวกลุ่มวัยรุ่น​ทุกคนมาทำประวัติบุคคลกลุ่มเสี่ยงซึ่งมีพฤติการณ์แข่งรถในทางฯ และได้นำตัวแอดมินเพจที่โพสต์​ข้อความดังกล่าวมาชี้แจงและทำความเข้าใจไม่ให้โพสต์​ข้อความในลักษณะดังกล่าวอีก​ เนื่องจากเกรงว่าจะมีการแข่งรถในทางหรือมีความผิดอื่นๆ ขึ้นได้เหมือนในกรณีนี้ พล.ต.อ.ดำรงศักดิ์ย้ำว่า พล.อ.ประยุทธ์ จันทร์โอชา นายกรัฐมนตรี และ พล.อ.ประวิตร วงษ์สุวรรณ รองนายกรัฐมนตรีฝ่ายความมั่นคง ได้กำชับว่าให้ตำรวจช่วยแก้ปัญหาเด็กแว้นให้ได้ ซึ่ง พล.ต.อ.สุวัฒน์ แจ้งยอดสุข ผบ.ตร. ก็ได้มีนโยบายกำชับในเรื่องนี้มาอย่างต่อเนื่อง ซึ่งขณะนี้พบว่า สถิติการรับแจ้งเหตุและเรื่องร้องเรียนเกี่ยวกับเด็กแว้นลดลงเรื่อยๆ จึงอยากฝากประชาสัมพันธ์ไปยังพี่น้องประชาชน ให้ตระหนักถึงการรวมตัวมั่วสุมออกมาแข่งรถทั้งรถจักรยานยนต์และรถยนต์ และรัฐบาลได้ประกาศให้มีการคลายมาตรการล็อคดาวน์และเปิดประเทศในวันที่ 1 พ.ย. 64 ซึ่งอาจทำให้มีผู้ออกมารวมตัวมั่วสุม หรือ แข่งรถในทางกันมากขึ้น ซึ่งการกระทำดังกล่าวมีความผิดตามกฎหมายหลายข้อหา​ ศาลสามารถสั่งริบรถของกลางที่ใช้ในการกระทำผิดได้ หากพบเบาะแสการแข่งรถในทางหรือความผิดอื่นที่เกี่ยวข้อง สามารถแจ้งมายัง ศปข.ตร. ที่สายด่วน 1599 หรือ 191 หรือสามารถส่งคลิปวิดีโอหลักฐานมาทาง เพจเฟซบุ๊ก ศูนย์โซเชียลมีเดีย ศปก.ตร. ได้ตลอด 24 ชม. โดยจะมีเงินรางวัล 3,000 บาท ให้กับผู้แจ้งในกรณีที่มีการจับกุมได้ -001",https://www.naewna.com/local/610987,2021_10_24
ปทุมฯ อ่วม! น้ำท่วม 'เจดีย์มอญ-อุโบสถ' พระต้องพายเรือออกบิณฑบาต,"24 ต.ค.64 ผู้สื่อข่าวรายงานว่าเนื่องจากเขื่อนเจ้าพระยา ระบายน้ำที่ 2,771 ลบ.ม.ต่อวินาทีเขื่อนป่าสักฯ ระบายน้ำที่ 578 ลบ.ม.ต่อวินาทีเขื่อนพระรามหก ระบายน้ำที่ 740 ลบ.ม.ต่อวินาทีระดับน้ำแม่เจ้าพระยา ขณะนี้สูงกว่าที่เคยขึ้นสูงสุดในคราวก่อน กรมชลประทานคาดการณ์ว่าระดับน้ำจะสูงขึ้นจากวันนี้อีก10-30 เซนติเมตร แต่ยังจะต้องติดตามปริมาณน้ำฝนที่ตกลงมาเพิ่มและพายุช่วงปลายเดือนนี้ ผู้สื่อข่าวได้ลงพื้นที่ ที่ ต.ท้ายเกาะ อ.สามโคก จ.ปทุมธานี เนื่องจากพื้นที่ส่วนใหญ่อยู่ติดริมฝั่งแม่น้ำและเป็นพื้นที่รับน้ำต่อจาก อ.บางไทร จ.พระนครศรีอยุธยา โดยวันนี้น้ำที่ท่วมในชุมชนเพิ่มสูงขึ้นกว่า 50 เซนติเมตร ชาวบ้านต้องใช้เรือในการสัญจรเข้าออก ซึ่งน้ำยังคงเป็นน้ำขึ้นน้ำลงอยู่ โดยน้ำจะขึ้นในช่วงบ่ายถึงค่ำและลงในตอนเช้า ซึ่งน้ำยังท่วมวัดและโรงเรียนซึ่งอยู่ภายในชุมชน โดยวัดท้ายเกาะซึ่งเป็นวัดของชุมชนชาวมอญในพื้นที่มีน้ำท่วมสูงกว่า 70 เซนติเมตร ทั้งเจดีย์มอญ พระอุโบสถ์ถูกน้ำท่วมพระเณรต้องใช้เรือเพื่อออกมาบิณฑบาต ส่วนโรงเรียนวัดท้ายเกาะก็ถูกน้ำท่วมในบริเวณโรงเรียนทั้งหมด อาคารเรียนทุกอาคารถูกน้ำท่วม หากน้ำไม่ลดลงคาดว่าจะไม่สามารถเปิดเรียนตามกำหนด ในวันที่ 1 พฤศจิกายน นี้ จากการสอบถาม นายวิน สุขสุคำ อายุ 67 ปี ชาวบ้านในพื้นที่ กล่าวว่า ตนอยู่ที่หมู่ที่ 1 ต.ท้ายเกาะ อ.สามโคก จ.ปทุมธานี โดยน้ำที่นี่ขึ้นๆลงๆโดยช่วงนี้มีน้ำขึ้นสูง โดยบ้านตนเองนั้นน้ำท่วมเหลืออีกเพียงหนึ่งฝ่ามือก็ไม่สามารถนอนได้แล้ว โดยได้ทำการยกพื้นมาสองรอบแล้ว ถ้ายกอีกครั้งคงติดฝ้านอนไม่ได้เพราะบ้านตนเองเป็นบ้านชั้นเดียว ตอนนี้ลำบากมาก แต่ตอนนี้ก็ยังท่วมไม่เท่าปี 54 เพราะตอนปี 54 น้ำท่วมถึงถนนน้ำข้ามถนนไหลเหมือนน้ำตก. -008",https://www.naewna.com/local/610985,2021_10_24
โคราชน้ำจะมาอีก! เตรียมรับมือจุดเคยท่วม ลำตะคองต้องปล่อยน้ำเกินความจุ,"24 ตุลาคม 2564 ที่โรงเรียนอัสสัมชัญนครราชสีมา อ.เมือง จ.นครราชสีมา นายวิเชียร จันทรโณทัย ผู้ว่าราชการจังหวัดนครราชสีมา , นายชูศักดิ์ ชุนเกาะ รอง ผวจ.นครราชสีมา , นายภูมิสิทธิ์ วังคีรี รอง ผวจ.นครราชสีมา และนายกฤษฏ์ พูนเกษม ปภ.จ.นครราชสีมา หัวหน้าส่วนราชการ รองนายกเทศมนตรีนครนครราชสีมา คณะครู อาจารย์ นายกสมาคมศิษย์เก่าโรงเรียนอัสสัมชัยนครราชสีมาร่มกันลงพื้นที่ติดตามตรวจสอบร่องรอยความเสียหายของบ้านเรือนประชาชน โรงเรียน วัด สถานที่ราชการ ชุมชนเขตเทศบาลนครราชสีมาจากอุทกภัยในพื้นที่เขตเทศบาลนครนครราชสีมากว่า 5,000 หลังคาเรือนผู้ประสบภัยกว่า 25,000 คน รวม 22 ชุมชน โดยสภาพภายในโรงเรียนอัสสัมชัญเป็นไปได้ดินโคลน ทับถมจำนวนมาก ครูอาจารย์ต้องระดับกำลังกว่า 50 คนช่วยกันล้างทำความสะอาดพื้นขนาดใหญ่ เพื่อให้ทำเปิดภาคเรียนวันที่ 1 พ.ย. 2564 อาทิ ห้องเรียนเด็กอนุบาลและลานกิจกรรมเด็กเสียหายทั้งหมด , ห้องวัสดุอุปกรณ์ทางการศึกษา โต๊ะ เก้าอี้ หนังสือ แบบเรียน , คอมพิวเตอร์ , ห้องประชาสัมพันธ์ , ห้องสำนักงาน , ห้องพักครูอาจารย์ สนมมกีฬา แม้แต่ป้านชื่อของโรงเรียนถูกน้ำท่วมจมมิดต้องขัดถูเช็ค โดยขณะน้ำเข้าท่วมเมื่อ 3-4 วันที่ผ่านมาระดับน้ำสูงขนาดเท่าคางกว่า 1 เมตร ผวจ.นครราชสีมา กล่าวว่า น้ำในเขตเทศบาลนครนครราชสีมาขณะนี้แห้งเกือบหมดแล้ว ทั้ง 22 ชุมชนก็ยังคงเหลือในเขตรอบนอกอำเภอเมืองอาทิ พื้นที่ ต.จอหอ บริเวณชุมชนวัดช่องอู่ , ต.บ้านเกาะ น้ำยังท่วมขังอยู่ ซึ่งเรากำลังเร่งระบายน้ำผลักดันออกไปโดยเร็วที่สุด ซึ่งคาดว่าปัญหาจะจบภายในวันนี้(24 ต.ค.)และพรุ่งนี้(25ต.ค.) แต่ปัญหาก็จะไปกระทบด้านล่างท้ายน้ำ ที่ อ.โนนสูง , อ.เฉลิมพระเกียรติ , อ.พิมาย ซึ่งคณะกรรมการติดตามสถานการณ์น้ำจังหวัดฯจะลงพื้นที่ไปประชุมรับมวลน้ำนี้กันที่ อ.พิมาย ขณะเดียวกันอ่างเก็บน้ำละตะคอง มีความจำเป็นที่จะต้องระบายน้ำออกจากอ่างฯมา เพราะเราได้รับรายงานอาจจะมีดีเปรสชั่นมาในช่วงปลายเดือน 28-29 ตุลาคมนี้อีกลูก และอ่างฯลำตะคองตอนนี้มีการกักเก็บน้ำเกินความจุของอ่างฯแล้ว และมีความจำเป็นที่จะต้องลำเลียงน้ำนั้นลงมา ฉะนั้นน้ำก็อาจจะเอ่อขึ้นมาอีก ประมาณวันที่ 27-28 ตุลาคม แต่เราจะไม่ให้ท่วมซ้ำอีก ฉะนั้นขอให้พี่น้องประชาชนต้องระมัดระวังในเขตที่เคยน้ำท่วมในเขตลุ่มน้ำลำตะคอง และเราแจ้งเตือนไปถึงลุ่มน้ำลำเชียงไกร ตอนล่าง วันนี้ก็ต้องมีการระบายน้ำออกไปก็จะได้รับผลกระทบตั้งแต่ อ.โนนไทย , อ.โนนสูง , อ.พิมาย และลุ่มน้ำลำพระเพลิง , ลุ่มล้ำลำมูลบน ทั้งอ่างฯลำมูลบนและอ่างฯลำพระเพลิง ก็จะต้องมีการระบายน้ำอออกมา ฉะนั้นพี่น้องประชาชนก็จะต้องระมัดระวังด้วย เราขออนุญาติแจ้งเตือนพี่น้องประชาชน นายวิเชียร กล่าวว่า เมื่อวานนี้(23 ต.ค.) สมเด็จพระเจ้าน้องนางเธอ เจ้าฟ้าจุฬาภรณ์วลัยลักษณ์ฯ พระองค์ได้พระราชทานให้เข้าเฝ้าเพื่อถวายรายงานเรื่องสถานการณ์อุทกภัยในพื้นที่ จ.นครราชสีมา ซึ่งพระองค์ได้พระราชทานข้าวกล่องมาให้พี่น้องประชาชนชาว จ.นครราชสีมาผู้ประสบภัย เพื่อเป็นการปลอบใจและขณะเดียวกันก็พระราชทานถุงยังชีพมาอีก จำนวน 500 ชุด ซึ่งเดี๋ยวจะได้นำไปมอบให้พี่น้องประชาชนตามที่พระองค์ตั้งพระปณิธานและทรงห่วงใยพี่น้องประชาชน และพระองค์ทรงติดตามสถานการณ์โดยใกล้ชิด ทรงห่วงใยและขอให้ทุกภาคส่วนช่วยกันดูแลพี่น้องประชาชนให้อย่างดีที่สุด ส่วนการรายงานสถานการณ์ให้ พล.อ.ประยุทธ์ จันทรโอชา นายกรัฐมนตรี , พล.อ.ประวิตร วงษ์สุวรรณ รองนายกรัฐมนตรี และ พล.อ.อนุพงษ์ เผ่าจินดา รมว.มหาดไทยนั้น ท่านตามเหตุการณ์มาโดยตลอดและจังหวัด มีรายงานไปให้ท่านทราบเกือบทุกวันและทุกระยะว่าสถานการณ์เป็นอย่างไร การดูแลพี่น้องประชาชนเป็นอย่างไร ซึ่งต้องขอขอบคุณส่วนราชการต่างๆ องค์กาเอกชน มูลนิธิ เจ้าหน้าที่กู้ภัยที่เข้ามาช่วยเหลือพี่รน้องประชาชนจำนวนมาก ตนคิดว่าอุทกภัยมันน่าจะผ่านไปในไม่ช้า ส่วนการเยียวยาหลังจากนี้ก็เป็นไปตามระเบียบ ซึ่งเรากำลังเร่งให้สำรวจมีพื้นที่การเกษตรประสบน้ำท่วมประมาณ 1 ล้านกว่าไร่ คาดว่าน่าจะเสียหายประมาณกว่า 800,000 ไร่เศษ ขณะนี้พอน้ำลดทางสำนักงานเกษตรจังหวัดฯก็มีการเร่งสำรวจและเตรียมการเยียวยาชดเชย ในส่วนของบ้านเรือน ทรัพย์สินต่างๆจะเป็นขององค์กรปกครองส่วนท้องถิ่นเจ้าของพื้นที่จะเป็นผู้ดูแล ฉะนั้นพี่น้องประชาชนสามารถไปติดต่อหน่วยงานที่เกี่ยวข้องได้ ถ้ากรณีที่ตัวเองเกรงว่าตัวเองตกหล่นต่างๆ นายวิเชียร กล่าว นายวิเชียร จันทรโณทัย ผวจ.นครราชสีมา และนางณัฏฐินีภรณ์จันทรโณทัย นายกเหล่ากาชาดจังหวัดนครราชสีมา คณะกรรมการและสมาชิกเหล่ากาชาดจังหวัด มอบข้าวกล่องพระราชทาน สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์ อัครราชกุมารี กรมพระศรีสวางควัฒน วรขัตติยราชนารี ให้กับผู้ประสบอุทกภัย ที่ชุมชนวัดท่าตะโกตำบลในเมือง และบ้านช่องอู่ ตำบลจอหอ อำเภอเมืองนครราชสีมา เพื่อเป็นขวัญกำลังใจและบรรเทาความเดือดร้อน ห้วงที่เกิดอุทกภัยในพื้นที่จังหวัดนครราชสีมาณ ศาลาวัดท่าตะโก และบ้านช่องอู่ จำนวน 500 ชุด. 012",https://www.naewna.com/local/610984,2021_10_24
คอหวยฮือฮาส่องเลขทะเบียน จยย.ที่ 'เจ้าโทน' แมวใบ้หวย ขึ้นไปนอนเล่น,คอหวยฮือฮาส่องเลขทะเบียน จยย.ที่ 'เจ้าโทน' แมวใบ้หวย ขึ้นไปนอนเล่น 24 ต.ค.64ที่วัดใหม่โคกมะรุม ต.ม่วงเตี้ย อ.วิเศษชัยชาญ จ.อ่างทอง บรรดาคอหวยต่างจ้องกันตาเป็นมันเมื่อ 'เจ้าโทน'แมวแม่ตะเคียน แอบขึ้นไปนอนเล่นบนรถจักรยานยนต์.ฮอนด้า สีแดง หมายเลขทะเบียนกธธ อ่างทอง 156 และไม่พลาดนำเลขเด็ดนำไปเสี่ยงดวง ซึ่งที่ผ่านมาเจ้าโทน แมวแม่ตะเคียนนั้น มีชื่อเสียงโด่งดังเรื่องใบ้หวย มีแฟนคลับติดตามเป็นจำนวนมาก หากขึ้นไปนอนเล่นที่รถยนต์ หรือรถจักรยานยนต์คันไหนนักเสี่ยงโชค ไม่พลาดนำหมายเลขทะเบียนรถคันดังกล่าว ไปเสี่ยงดวง สมใจปรารถนากันเป็นประจำ หรือว่าหากขึ้นไปนอนเล่นบนแผงสลากกินแบ่งรัฐบาล นักเสี่ยงดวงก็จะซื้อหมายเลขนั้นถูกกันเป็นประจำ และก็จะซื้ออาหารสำเร็จรูปสำหรับแมว หรือปลาทู เพื่อนำมาเป็นรางวัลให้กับเจ้าโทนซึ่งบางครั้งเจ้าโทนนอนเล่นอยู่ที่โต๊ะไม้ ชาวบ้านก็ขอโชคลาภจากเจ้าโทนโดยการนำกระดาษเขียนตัวเลขให้เจ้าโทนใช้หางเขี่ยเสี่ยงทายเป็นประจำ โดยมีลุงเปี๊ยก กรรมการวัดใหม่ เป็นคนคอยดูแลและให้อาหาร เจ้าโทน ซึ่งเจ้าโทน เป็นแมว เพศผู้ที่ขนาดตัวใหญ่ สีดำขาว อายุประมาณ 4 ปี ติดมาภายในโพรง ต้นตะเคียนแม่ย่าสร้อยสุวรรณ ที่อัญเชิญมาจากจังหวัดสุพรรณบุรีและมีโพรงขนาดใหญ่ที่เจ้าโทนแอบซุกตัวมาก็โพรงแม่ตะเคียน และเมื่อมาอยู่ที่วัดใหม่ ก็เป็นที่รักใคร่ของชาวบ้าน กรรมการวัด และนักท่องเที่ยว และยังเป็นแมวใบ้หวยที่มีแฟนคลับติดตามเป็นจำนวนมาก ซึ่งที่วัดใหม่โคกมะรุม เป็นวัดแห่งเดียวในประเทศ ที่มีพ่อปู่แม่ย่าตะเคียนทอง มากที่สุดถึง 50 ต้น หลังจากที่ผ่านมา ได้มีชาวบ้านได้มาแจ้งให้ทางคณะกรรมการวัด ไปอัญเชิญมาจากสถานที่ต่างๆที่ได้พบต้นตะเคียน ซึ่งชาวบ้านมีความเชื่อว่าหากพบเจอต้นตะเคียนที่อยู่ภายในบริเวณบ้านหรือสถานที่ของตนเองต้องนำไปถวายวัด ให้ชาวบ้านกราบไหว้ขอโชคลาภตามความเชื่อ. -008,https://www.naewna.com/likesara/610989,2021_10_24
'กัมพูชา'ยกเลิกแบนเที่ยวบินจาก'มาเลฯ-อินโดฯ-ฟิลิปปินส์',"24 ต.ค.64 สำนักข่าวซินหัวรายงานว่า มัม บุนเฮง รัฐมนตรีกระทรวงสาธารณสุขกัมพูชา แถลงข่าวว่าสมเด็จอัครมหาเสนาบดีเดโช ฮุนเซน นายกรัฐมนตรีกัมพูชา ตัดสินใจยกเลิกมาตรการระงับเที่ยวบินที่เดินทางมาจากมาเลเซีย อินโดนีเซีย และฟิลิปปินส์ โดยมีผลบังคับใช้ทันที หลังจากประชากรส่วนใหญ่ของประเทศฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) แล้ว คำสั่งข้างต้นเป็นส่วนหนึ่งของการดำเนินงานเพื่อฟื้นกิจกรรมทางสังคมและเศรษฐกิจอย่างค่อยเป็นค่อยไปในทุกพื้นที่ ด้วยการปรับตัวให้เข้ากับความปกติใหม่และฟื้นบริการคมนาคมทางอากาศอีกครั้ง บุนเฮงกล่าว กัมพูชามีคำสั่งระงับเที่ยวบินจากทั้งสามประเทศ เมื่อเดือนสิงหาคมปีก่อน เพื่อควบคุมการแพร่ระบาดของโรคโควิด-19 โดยการตัดสินใจยกเลิกคำสั่งดังกล่าวมีขึ้นหลังจากกัมพูชามีประชาชนฉีดวัคซีนอย่างน้อยหนึ่งโดสแล้ว 13.65 ล้านคน หรือร้อยละ 85.33 ของประชากรทั้งหมด 16 ล้านคน และมีประชาชนฉีดวัคซีนครบโดสแล้ว 12.94 ล้านคน คิดเป็นร้อยละ 80.8 ขณะที่มีประชาชนฉีดวัคซีนโดสที่ 3 หรือโดสกระตุ้น รวมอยู่ที่ 1.62 ล้านคน หรือร้อยละ 10.1 กระทรวงฯ รายงานพบผู้ป่วยโรคโควิด-19 เพิ่ม 144 ราย เมื่อวันเสาร์ (23 ต.ค.) ทำให้ยอดผู้ป่วยรวมอยู่ที่ 117,644 ราย และพบผู้ป่วยเสียชีวิตเพิ่ม 10 ราย ทำให้ยอดรวมอยู่ที่ 2,725 ราย ที่มาxinhuathai",https://www.naewna.com/inter/610997,2021_10_24
อบจ.จุฬาฯหน้าสั่น! 'วัฒนา'ชี้เปรี้ยงไม่มีสิทธิห้ามใครใช้พระเกี้ยว,24 ตุลาคม 2564 จากกรณีองค์การบริหารสโมสรนิสิตจุฬาลงกรณ์มหาวิทยาลัย (อบจ.) ออกแถลงการณ์คณะกรรมการบริหารสโมสรนิสิตจุฬาลงกรณ์มหาวิทยาลัย เรื่อง ยกเลิกกิจกรรมขบวนอัญเชิญพระเกี้ยวในงานฟุตบอลประเพณีจุฬาฯ – ธรรมศาสตร์ โดยอ้างเรื่องความเท่าเทียมนั้น ล่าสุด นายวัฒนา เมืองสุขกลุ่มสร้างไทย โพสต์ข้อความบนทวิตเตอร์ @watanamuangsook ว่า การแข่งขันฟุตบอลประเพณีเป็นกิจกรรมของสมาคมนิสิตเก่าจุฬาฯ และสมาคมศิษย์เก่าธรรมศาสตร์ ส่วนองค์การบริหารสโมสรนิสิตฯ (อบจ) เป็นหนึ่งในคณะทำงาน ถ้าคณะผู้จัดมีความประสงค์จะให้มีขบวนอัญเชิญก็เป็นเรื่องของผู้จัด ส่วน อบจไม่มีสิทธิห้ามใครใช้พระเกี้ยวเพราะพระเกี้ยวไม่ได้เป็นสมบัติของ อบจ ผู้สื่อข่าวรายงานว่า สำหรับนายวัฒนา เมืองสุข เป็นศิษย์เก่าจุฬาฯเช่นกัน โดยสำเร็จการศึกษาระดับมัธยมศึกษาจากโรงเรียนสวนกุหลาบวิทยาลัย ปริญญาตรี นิติศาสตรบัณฑิต เนติบัณฑิตไทย และระดับปริญญาโท ศิลปศาสตรมหาบัณฑิต (สาขากฎหมายเศรษฐกิจ) จากจุฬาลงกรณ์มหาวิทยาลัย -001,https://www.naewna.com/politic/610996,2021_10_24
คอมมานโดบุกรวบอดีตการ์ดผับดังกระบี่ ซัลโววัยรุ่นดับคาที หนีคดี 18 ปีแต่ไม่รอด,คอมมานโดรวบอดีตการ์ดร้านผับดังในจ.กระบี่ หลังเจ้าไปห้ามวัยรุ่นรุมทำร้ายหลานชายแม่ครัว จนเลิกราไปหนึ่งรอย กลุ่มวัยรุ่นยังไม่ยอมเลิกเดินตามด้ายันถึงบุพการี สุดทนหยิบปืนยิงตายคาที่หนึ่งคน หนีคดีมาถึง18 ปี วันที่ 24 ต.ค.64 พล.ต.ต.ภูมินทร์ พุ่มพันธุ์ม่วง ผบก.ปฏิบัติการพิเศษสั่งการ(บก.ปพ.) ให้ พ.ต.อ.วีพงษ์ กงแก้ว ผกก.1 บก.ปพ.พ.ต.ต.ณัฐพร ช่วยนุกูล สว.กก.1 บก.ปพ. นำกำลังจับกุม นายมนตรี ศรีรักษา อายุ 46 ปี ตามหมายจับศาลจังหวัดกระบี่ ที่ 325/2546 ลงวันที่ 20 พฤษภาคม 2546 ข้อหาฆ่าผู้อื่นโดยเจตนา จับได้ที่หน้าหมู่บ้านเอื้ออาทร แขวงคลองกุ่ม เขตบึงกุ่ม สืบเนื่องจาก เมื่อวันที่ 14 พฤษภาคม 2546 นายมนตรี ทำงานเป็นการ์ด ร้านออสก้าร์ ผับ ใน อ.เมืองกระบี่ ขณะเกิดเหตุผับใกล้ปิดมีกลุ่มวัยรุ่นเมาสุรา 5-6 คน เดินเข้าไปทำร้ายหลานชายของแม่ครัวถึงในผับจนสลบ นายมนตรี เข้าไปห้ามกลับถูกกลุ่มวัยรุ่นเข้ามารุมทำร้ายร่างกาย จนเกิดชลมุนต่อสู้กันก่อนจะยุติลง แต่กลุ่มวัยรุ่นกลับไม่ยอมเลิกรา หลังผับเลิก เดินตามนายมนตรีไปที่ลานจอดรถ ด่าทอด้วยคำหยาบคายยันถึงบุพการี ทำให้เกิดบันดาลโทสะ หยิบปืนขนาด.38 ในรถยิงใส่กลุ่มวัยรุ่น 2 นัด กระสุนเข้าลำตัวนายอนุพงษ์ หงษ์ขาว อายุ 20 ปี เสียชีวิตคาที่ สภ.เมืองกระบี่ รวบรวมพยานหลักฐาน ขอศาลออกหมายจับไว้ กระทั่งมาถูกตำรวจคอมมานโด จับกุมตัวได้หลังหลบหนีคดีมาถึง 18 ปี สอบสวนนายมนตรี ให้การรับสารภาพ นำตัวส่ง สภ.เมืองกระบี่ ดำเนินคดีต่อไป -001,https://www.naewna.com/local/610998,2021_10_24
รวบเครือข่ายแชร์'แม่มณี'ตุ๋นเหยื่อเสียหายกว่า 5 ล้าน พบหมายจับติดตัวอีก 4 หมาย,"ตำรวจสอบสวนกลาง โดย บก.ป.บุกรวบเครือข่ายแชร์ แม่มณี ตุ๋นเหยื่อเสียหายกว่า 5 ล้านบาท พบหมายจับติดตัวอีก 4หมาย 24 ตุลาคม 2564เจ้าหน้าที่ตำรวจชุดจับกุม นำโดย พ.ต.ท.หัตถพร ทองคำ สว.กก.6 บก.ป., ร.ต.อ.พร้อมวุฒิพร้อมพูล, ร.ต.อ.ไตรรงค์ หน่วยตุ้ย รอง สว.กก.6 บก.ป., ร.ต.อ.วุฒิพงศ์ ทองมาก รอง สว.(สอบสวน) กก.6 บก.ป พร้อมเจ้าหน้าที่ตำรวจ กก.6 บก.ป.ร่วมกันจับกุม นางสาวณฐพร (สงวนนามสกุล) อายุ 34 ปี ซึ่งเป็นผู้ต้องหาตามหมายจับศาลจังหวัดตรัง ที่ 417/2563 ลงวันที่ 17 พฤศจิกายน 2563 ซึ่งต้องหาว่ากระทำผิดฐาน ฉ้อโกงประชาชน โดยจับกุมได้ที ซ.บางศาลาสามัคคี 1 ต.บ้านพรุ อ.หาดใหญ่ จ.สงขลา พฤติการณ์ เมื่อประมาณต้นปี 2562 นางสาวณฐพรฯ ได้ชักชวนให้ผู้เสียหายลงทุนกับแชร์แม่มณี ซึ่งอ้างว่าจะได้รับผลตอบแทนในการฝากเงิน จูงใจผู้คนด้วยการให้ดอกเบี้ยสูงกว่า 93 เปอร์เซ็นต์ อีกทั้งยังมีระยะเวลาในการฝากเพียง 1เดือน โดยคำโฆษณานั้นระบุรายละเอียดว่า ฝาก 1,000 บาท รับคืน 1,930 บาท โดยรับคืนทั้งต้นทั้งดอกเบี้ย บวกกับการโฆษณาชวนเชื่อ โอนจริง โอนไว 100 % เครดิตแน่นๆ ดอกเบี้ยงาม จึงทำให้้มีผู้ร่วมลงทุนจำนวนมาก ต่อมาเมื่อประมาณเดือนตุลาคม 2562 ผู้เสียหายที่ร่วมลงทุนแชร์ดังกล่าว ไม่ได้รับเงินปันผลคืนตามที่ผู้ต้องหากล่าวอ้าง ผู้เสียหายจึงได้เข้าแจ้งความดำเนินคดีกับนางสาวณฐพรฯ จำนวนหลายร้อยราย โดยความเสียหายในส่วนของเหยื่อที่ถูกนางสาวณฐพรฯ หลอกลวง มีมูลค่าประมาณ 5 ล้านบาท อมาเจ้าหน้าที่ตำรวจชุดจับกุมจึงได้ทำการสืบสวนติดตามตัวผู้ต้องหารายนี้ โดยทราบว่าผู้ต้องหาหลบหนีมาพักอาศัยอยู่ที่ ซ.บางศาลาสามัคคี ต.บ้านพรุ อ.หาดใหญ่ จ.สงขลา เจ้าหน้าที่ตำรวจจึงลงพื้นที่ตรวจสอบ โดยพบผู้ต้องหายืนอยู่บริเวณหน้าบ้านหลังดังกล่าว เจ้าหน้าที่ตำรวจจึงได้ทำการจับกุม และนำตัวส่งพนักงานสอบสวน สภ.ย่านตาขาว เพื่อดำเนินการตามกฎหมายต่อไป สอบถามคำให้การผู้ต้องหาเบื้องต้น ให้การรับว่าได้กระทำการฉ้อโกงจริงจากการตรวจสอบพบว่านางสาวณฐพรฯ มีหมายจับติดตัวอื่นๆ อีกดังนี้ 1.หมายจับศาลอาญา ที่ 509/2563 ลงวันที่ 13 เมษายน 2563 ซึ่งต้องหาว่ากระทำความผิดฐาน ฉ้อโกงประชาชน และนำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วน หรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ประชาชน 2.หมายจับของศาลจังหวัดร้อยเอ็ด ที่ 167/2564 ลงวันที่ 7 มิถุนายน 2564 ซี่งต้องหาว่ากระทำความผิดฐาน ฉ้อโกง และ โดยทุจริต หลอกหลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วน หรือนำข้อมูลคอมพิวเตอร์อันเป็นเท็จโดยประการที่น่าจะเกิดความเสียหายแก่ประชาชน 3.หมายจับของศาลแขวงภูเก็ต ที่ 43 /2563 ลงวันที่ 25 มีนาคม 2563 ซี่งต้องหาว่ากรทำความผิดฐาน ฉ้อโกงทรัพย์ 4. หมายจับศาลอาญามีนบุรี คดีหมายเลขดำที่ อ 1466/2563 ลงวันที่ 16 ธันวาคม 2563 ซี่งต้องหาว่ากระทำความผิดฐาน ฉ้อโกงประชาชน พ.ร.บ.ว่าด้วยการกระทำความผิดเกี่ยวกับคอมพิวเตอร์ พ.ศ.2550 -001",https://www.naewna.com/local/610999,2021_10_24
'พิม พิมประภา'เซ็กซี่สดใสในชุดว่ายน้ำ เผยผิวออร่ากระจาย,24 ต.ค.64 ขอสลัดลุคสาวแบ๊วสายหวาน มาเป็นสาวเปรี้ยว สำหรับนักแสดงสาว พิม พิมประภา ตั้งประภาพร ที่ล่าสุดเจ้าตัวได้สลัดผ้านุ่งแซ่บด้วยชุดว่ายน้ำแจกรอยยิ้มและความสดใส เผยให้เห็นหุ่นแซ่บผิวออร่าขาวเนียนโพสท่าอวดความเซ็กซี่เบาๆ บอกเลยว่าเป็นลุคที่ดูเปรี้ยวหวานในคราวเดียวกันจริงๆ,https://www.naewna.com/entertain/611000,2021_10_24
พุ่งไม่หยุด! โควิด 'สงขลา' วันเดียวพุ่งเกือบ 700 ราย เสียชีวิตอีก 3 ศพ,"พุ่งไม่หยุด! สงขลาพบติดเชื้อโควิด เพิ่ม 682 ราย เสียชีวิต 3 ศพ 24 ต.ค.64 สำนักงานสาธารณสุข จ.สงขลาเปิดเผย ตัวเลขผู้ติดเชื้อโควิดในพื้นที่จ.สงขลาวันที่ 24 ต.ค.จำนวน682 คนเสียชีวิต3 คนรวมติดเชื้อสะสมตั้งแต่ 1 เม.ย.64 นับรวมกับผู้ติดเชื้อในเรือนจำและจากต่างประเทศ43,534 คนเสียชีวิตสะสม179 คนนอนรักษาในโรงพยาบาล5,500 คน รายงานเปิดเผยว่า สาเหตุที่ยังพบผู้ติดเชื้อสูง มาจากการตรวคัดกรองเชิงรุกในครอบครัวและการตรวจด้วยชุดตรวจATKด้วยตนเอง ในกลุ่มผู้สัมผัสผู้ติดเชื้อในพื้นที่หลายอำเภอ ที่ยังพบตัวเลขในอันดับต้นๆ7-8 อำเภอ มี อ.หาดใหญ่ จะนะ สะบ้าย้อย เทพา เมือง นาทวี รัตภูมิและ อ.สิงหนคร กลุ่มติดเชื้อมีแนวโน้มเพิ่ม จากคลินิกกลั่นกรองโรคติดเชื้อระบบทางเดินหายใจเฉียบพลัน(ARI)และนอกจากนั้นมาจากกลุ่มเดิมๆเช่นกลุ่มผู้สัมผัสเสี่ยงสูงในโรงงาน ชุมชน ตลาด ร้านค้า บริษัท และหน่วยงาน กลุ่มติดเชื้อยืนยันจากต่างจังหวัด นายสุรพล กำพลานนท์วัฒน์ ประธานสมมาคมสมาพันธ์ธุรกิจท่องเที่ยว กรรมการโรคติดต่อ จ.สงขลากล่าวว่า กลุ่มที่ติดเชื้อส่วนมากจากลุ่มผู้ที่ยังไม่ได้รับวัคซีน ช่วงครึ่งเดือนหลังเดือน ต.ค.สงขลาได้รับการจัดสรรวัคซีนให้ 4 จังหวัดชายแดนใต้เพิ่ม สถานการณ์จะคลี่คลายในต้นเดือน พ.ย.64 ลดการติดเชื้อ ลดการเสียชีวิตลง เพราะได้มีการกระจายวัคซีนลงสู่หน่วยฉีดวัคซีนโควิดโรงพยาบาลส่งเสริมสุขภาพประจำตำบลด้วย อัตราการได้รับวัคซีนเพิ่มขึ้นประมาณ50,000 คนต่อวัน มั่นใจจะเปิดด่านชายแดนสะเดาและปาดังเบซาร์ในปลายปี64. -008",https://www.naewna.com/local/610994,2021_10_24
โคราชสะเทือน! 'จุรินทร์'เปิดตัวอดีตนักบอลทีมชาติชน'ประเสริฐ'เลขาฯเพื่อไทย,จุรินทร์ออนทัวร์โคราช ปักธงเปิดตัวผู้สมัครชน เพื่อไทย มั่นใจ ปชป. พร้อมกว่าทุกยุค ชี้พรรคยึดมติเลือกผู้สมัครแต่ละเขต ต้องเคารพ ยันไร้ปัญหาขัดแย้งภายใน 24 ต.ค.2564 ที่จังหวัดนครราชสีมา นายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ ในฐานะหัวหน้าพรรคประชาธิปัตย์ พร้อมด้วยนายนิพนธ์ บุญญามณี รัฐมนตรีช่วยว่าการกระทรวงมหาดไทย รองหัวหน้าพรรคประชาธิปัตย์ และคุณหญิงกัลยา โสภณพานิช รัฐมนตรีช่วยว่าการกระทรวงศึกษาธิการ ร่วมกันลงพื้นที่ จุรินทร์ ออนทัวร์ อีสาน จังหวัดนครราชสีมา จากนั้น ได้ประกาศเปิดตัว นายสุกฤษณ์ วัชรมาลีกุล เป็นผู้สมัคร ส.ส. หน้าใหม่ นักธุรกิจชาวสีคิ้ว และอดีตนักฟุตบอลทีมชาติไทย ซึ่งจะลงชิงพื้นที่กับนายประเสริฐ จันทรรวงทอง เลขาธิการพรรคเพื่อไทย เจ้าของพื้นที่เดิม ขณะเดียวกัน ได้เปิดตัว บุตรสาวของจำลอง ครุฑขุนทด อดีตรัฐมนตรีช่วยว่าการกระทรวงศึกษาธิการ น.ส.ปานราศรี ครุฑขุนทด เข้าสมัครเป็นสมาชิกพรรค เพื่อพิจารณาเป็นผู้สมัครรับเลือกตั้งในพื้นที่ จ.นครราชสีมาต่อไป โดยนายจุรินทร์ กล่าวว่า การส่งนายสุกฤษณ์ ลงชิงพื้นที่ กับนายประเสริฐ ซึ่งเป็นเจ้าของพื้นที่เดิมว่า ตนไม่ขอพูดถึงคู่แข่งทางการเมือง แต่นายสุกฤษณ์ ได้ทำงานร่วมกับพรรคมาระยะหนึ่ง และเห็นแล้วว่ามีความตั้งใจ อยากทำงานเพื่อประชาชนและทำงานการเมืองต่อเนื่อง สามารถเข้าถึงประชาชนได้อย่างดี จึงมั่นใจว่า นายสุกฤษณ์ มีศักยภาพ มีความพร้อมที่จะเป็นตัวแทนของพรรคประชาธิปัตย์ได้ สำหรับการเตรียมผู้สมัคร ส.ส. ในพื้นที่ จ.นครราชสีมา ขณะนี้ได้มีการเตรียมการไว้แล้วโดยมีผู้สมัครมาไม่น้อยกว่า 10 คน แม้จะมีการเพิ่มเขตเลือกตั้ง หากเป็นไปตามรัฐธรรมนูญใหม่ที่มีบัตรเลือกตั้ง 2 ใบ พรรคก็มีความพร้อม ซึ่งผู้สมัคร มีทั้งอดีต ส.ส. และผู้สมัครหน้าใหม่ โดยพรรคจะเป็นผู้พิจารณาและพูดคุยกันแล้วว่าหากคนรุ่นใหม่มีศักยภาพมากกว่าคนเดิมก็พร้อมถอยให้ ครั้งนี้จึงมั่นใจว่าพรรคประชาธิปัตย์มีความพร้อมมากกว่าหลายยุคหลายสมัยที่ผ่านมา ส่วนการลงพื้นที่ออนทัวร์ที่ได้ทยอยเปิดตัวผู้สมัครในแต่ละพื้นที่ แต่ยังไม่ได้ข้อสรุปว่าจะทำไพรมารี่โหวตหรือไม่นั้น ก็ต้องรอกฎหมายกำหนด เพราะขั้นตอนการเปิดตัวต้องเป็นไปตามกฏหมายอยู่แล้วแต่ที่ทยอยเปิดเผยชื่อผู้สมัครในแต่ละพื้นที่ถือเป็นดุลยพินิจเบื้องต้นของผู้บริหารพรรค นายจุรินทร์ ยังกล่าวถึงกรณีที่พรรคได้รับความสนใจ ในการลงสมัคร ส.ส. จากทั้งคนรุ่นใหม่และอดีต ส.ส. จำนวนมาก ว่า ขณะนี้พรรคประเมินตัวเองว่าพรรคน่าจะอยู่ในสถานการณ์ที่ดีขึ้น ผู้สนใจสมัครจึงมีมากขึ้น และแจ้งความจำนงค์ ในแต่ละเขตเกิน 1 คน แต่ย้ำว่า พรรคมีประสบการณ์ในการพิจารณาตัวผู้สมัครอยู่แล้ว ยืนยันว่ากรณีนี้ไม่ได้ทำให้มีปัญหาภายในพรรค ก่อนการเลือกตั้ง เพราะการที่พรรคจะพิจารณาให้ใครเป็นผู้ลงสมัคร เขตใด หรือ พื้นที่ใด จะต้องนำเข้าที่ประชุมกรรมการบริหารพรรคและเมื่อพรรคมีมติตัดสินแล้วทุกคนต้องยอมรับ ซึ่งเป็นวิถีประชาธิปไตยพรรคประชาธิปัตย์ พรรคจึงยั่งยืน มั่นคง มาถึงทุกวันนี้ หัวหน้าพรรคประชาธิปัตย์ กล่าว,https://www.naewna.com/politic/611002,2021_10_24
'โคราช' เร่งฉีดวัคซีน เข็ม 2-3 พบติดเชื้อเฉียด 100 ราย เสียชีวิต 1 ศพ,"'โคราช' โควิดติดเชื้อ99ราย ผู้ป่วยเสียชีวิต1ศพ เสียชีวิตสะสม219ศพ สาธารณสุขจังหวัดเร่งฉีดวัคซีน 2-3 24ต.ค.2564) คณะกรรมการโรคติดต่อ จ.นครราชสีมารายงานสถานการณ์การระบาดของไวรัสโควิด-19 ในพื้นที่จังหวัดนครราชสีมา ล่าสุดพบผู้ป่วยรายใหม่เพิ่มอีก 99 ราย ส่วนใหญ่เป็นการติดเชื้อในพื้นที่ จำนวน 95 ราย และติดเชื้อมาจากนอกพื้นที่ 4 ราย ล่าสุดยอดผู้ป่วยระลอกใหม่สะสมอยู่ที่ 29,198 ราย และมียอดเสียชีวิตสะสม 219 ราย สำหรับผู้ป่วยเสียชีวิตราย1ศพ รายที่219เพศหญิง อายุ80ปี ชาว ต.ในเมือง อ.เมืองนครราชสีมา มีประวัติสัมผัสผู้ป่วยโควิด-19 พบติดเชื้อ รักษาที่ รพ.มหาราชฯ วันที่23ต.ค.64อาการไม่ดีขึ้น ถึงแก่กรรม ขณะที่นายวิเชียร จันทรโณทัย ผวจ.นครราชสีมา ประธานคณะกรรมการโรคติดต่อ จ.นครราชสีมา เปิดเผยว่า สถานการณ์การแพร่ระบาดของเชื้อไวรัสโควิด-19ในพื้นที่จังหวัดนครราชสีมา ล่าสุดพบผู้ติดเชื้อรายใหม่สถานการณ์ ยังคงน่าเป็นห่วง อย่างเช่นที่ อำเภอโนนสูง ขณะนี้พบผู้ติดเชื้อไวรัสโควิด-19ที่บ้านดอนแฝก หมู่8และบ้านดอนแฝกพัฒนา หมู่15ตำบลพลสงคราม จำนวน34ราย เป็นการแพร่ระบาดลักษณะเป็นกลุ่มก้อน จากการสอบสวนโรคพบว่า ผู้ป่วยรายแรกเป็นหญิง อายุ53ปี แพร่เชื้อไปยังคนในครอบครัว และช่วงนั้นเกิดสถานการณ์น้ำท่วม เด็กในครอบครัวของหญิงสาวได้ไปเล่นน้ำกับเด็กๆ ในหมู่บ้าน ทำให้มีการติดเชื้อในกลุ่มเด็กๆ ที่ไปเล่นน้ำ แล้วกระจายเชื้อไปติดคนในครอบครัว และคนในหมู่บ้านอย่างรวดเร็ว ทำให้คณะกรรมการโรคติดต่อจังหวัดนครราชสีมาต้องมีคำสั่งให้ปิดพื้นที่2หมู่บ้านดังกล่าว เป็นระยะเวลา14วัน ทั้งนี้ถือเป็นการปิดทั้ง2หมู่บ้านเป็นครั้งที่สองในรอบปี หลังจากทั้ง2หมู่บ้านเคยถูกปิดเป็นพื้นที่ควบคุมโรคมาแล้วเมื่อช่วงเดือนมิถุนายน2564 ขณะเดียวกันยังได้มีคำสั่งปิดอีก1หมู่บ้าน คือ บ้านคึมม่วง ตำบลบัวใหญ่ อำเภอบัวใหญ่ หลังพบผู้ติดเชื้อไวรัสโควิด-19แล้ว4ราย โดยมีคนเดินทางมาจากพื้นที่เสี่ยงกลับมาเยี่ยมญาติในหมู่บ้าน แล้วนำเชื้อไปแพร่ให้กับคนในครอบครัว คณะกรรมการโรคติดต่อจังหวัดนครราชสีมาจึงมีคำสั่งให้ปิดพื้นที่หมู่บ้านดังกล่าว เป็นระยะเวลา14วัน เช่นเดียวกัน ส่วนที่จุดบริการฉีดวัคซีนนอกโรงพยาบาล โรงพยาบาลเทพรัตน์นครราชสีมา ที่ศูนย์การค้าเอดะมอลล์ นายแพทย์ชวศักดิ์ กนกกันฑพงษ์ ผอ.รพ.เทพรัตน์นครราชสีมา , นพ.สันติ ทวยมีฤทธิ์ รอง นพ.สสจ.นครราชสีมาและบุคลากรทางการแพทย์ยังคงเดินหน้าดำเนินการฉีดวัคซีนเปิดให้ฉีดวัคซีนแอสต้าเซนิก้าAZเข็ม3รวม5,000คน สำหรับผู้ที่ฉีดวัคซีนชิโนแวต เข็ม1กับ เข็ม2ครบ2โดส. -008",https://www.naewna.com/local/611003,2021_10_24
ส่อง 'Top 5' ตัวเต็ง Miss Universe Thailand 2021 รอบตัดสินคืนนี้! สวยออร่ามงลง,"การประกวดมิสยูนิเวิร์สไทยแลนด์ 2021 (Miss Universe Thailand 2021) เดินทางมาถึงโค้งสุดท้ายแล้วสำหรับค่ำคืนนี้ที่แฟนนางงามจะได้ชม “รอบตัดสิน” (Final Competition) ซึ่งก่อนการประกวดคืนนี้เหล่าบรรดากูรูนางงามได้ออกมาวิเคราะห์ ""ตัวเต็ง"" ที่จะคว้าตำแหน่ง “มิสยูนิเวิร์สไทยแลนด์ 2021” เป็นตัวแทนสาวไทยไปเวทีแห่งจักรวาล “Miss Universe” เริ่มกันที่ สไปรท์ บะบะบิ หรือ พัชร์ธีรัตน์ แหลมหลวง Influencer ด้านนางงามชื่อดัง เปิดเผยว่า ปีนี้ถือว่าเป็นความสนุกของการเชียร์นางงามเพราะสาวงามแต่ละคนไม่มีใครม้วนเดียวจบ โดยแต่ละคนมีจุดเด่น มีเสน่ห์ที่ไม่เหมือนกัน ซึ่งเธอขอเคาะ 6 คนสุดท้าย เพราะตัดใครออกไม่ได้ ได้แก่ คนแรกคือ หมายเลข 2 ขนม ทารีน่า โบเทส , คนที่สอง หมายเลข 27 แอน แอนชิลี สก๊อต-เคมมิส , คนที่สาม หมายเลข 23 แตงกวา กษมา ซื่อตรง , คนที่4 หมายเลข 24 อูลี่ พิมพ์ณารา ฟอนซูร์มูเล็น , คนที่ 5 หมายเลข 13 มด นันทิยา สุวรรณแสวง และ คนที่สุดท้าย หมายเลข 29 เมย์ เมลินดา วีระเทศทิม ด้าน แอนนา-เมญ่า Influencer ชื่อดังจากเพจแอนนา เคาะ 5 ตัวเต็งมัดังนี้ ขนม ทารีน่า แอน แอนชิลี เมย์ เมลินดา อูลี่ พิมพ์ณารา และ มด นันทิยา อีกด้าน ปอเปี๊ยะ Influencer เจ้าของช่องยูทูป PP The Creative เคาะ 5 ตัวเต็ง คือ ขนม ทารีน่า แอน แอนชิลี มด นันทิยา เมย์ เมลินดา และ อูลี่ พิมพ์ณารา ส่วน ครูเจน ป้าจี้ Influencer จากเพจพูดได้ไหมพี่จี้ เคาะ 5 ตัวเต็ง คือ แอน แอนชิลี ขนม ทารีน่า มด นันทิยา แตงกวา กษมา และ เมย์ เมลินดา ขณะที่ คุณนันท์นภัทร เจิมจุติธรรม หรือ 'หนุ่ม ประเสริฐ' บอกว่า จากความคิดเห็นส่วนตัว คนที่คาดว่าจะได้สวมมงกุฎในปีนี้คนแรกน่าจะเป็น หมายเลข 2 ขนม ทารีน่า โบเทส แม้เธอจะในรอบออดิชั่นเธอจะตอบคีเวิร์ด ""เสาไฟกินรี"" ไม่ได้ แต่จากการประเมินศักยภาพตั้งแต่เก็บตัว ทั้งความสวย บุคลิกภาพ และทัศนคติ ทารีน่ารักษามาตรฐานได้คงที่อยู่ตลอด จึงถือเป็นนางงามที่พร้อมใช้สามารถไปประกวดเวทีมิสยูนิเวิร์สได้เลย ส่วนคนที่ 2 ยกให้หมายเลข 27 แอน แอนชิลี สก๊อต-เคมมิส เป็นอีกคนที่น่าสนใจเพราะมีใบหน้าที่สวย เป็นพิมพ์นิยมของจักรวาล แม้จะเป็นผู้หญิง Plus size แต่ก็มีความภูมิใจในรูปร่างของตัวเอง มีความสุขในสิ่งที่ตัวเองเป็น ซึ่งจุดนี้ถือเป็นจุดเด่นของแอนชิลีที่อาจจะมีสิทธิคว้ามงกุฎ คนที่ 3 หมายเลข 23 แตงกวา กษมา ซื่อตรง ถือเป็นนางงามไทยแท้ ที่น่าสนใจเพราะมีความแตกต่าง ด้วยใบหน้าที่สวย สีผิวสวยมีความโดดเด่นและมี Performance ดีในทุกๆวัน จึงถือว่าเป็นตัวเลือกที่น่าสนใจหากกองประกวดต้องการสาวไทยแท้ คนที่ 4 หมายเลข 24 อูลี่ พิมพ์ณารา ฟอนซูร์มูเล็น เป็นสาวงามที่มีความสดใสร่าเริง คิดบวก ซึ่งถือว่าเป็นจุดเด่นในช่วงที่โลกเผชิญกับภาวะความเครียด หากมีสาวงามที่คิดบวกและสามารถสื่อสารแล้วผู้คนมีความสุขก็อาจเป็นอีกหนึ่งตัวเลือกของกองประกวด และคนสุดท้าย หมายเลข 13 มด นันทิยา สุวรรณแสวง เป็นสาวงามที่รูปร่างและบุคลิกภาพดี มีความสวยที่แตกต่าง ซึ่งเป็นอีกคนที่หากได้ไปยืนบนเวทีมิสยูนิเวิร์สก็จะสามารถสู้กับคนอื่นๆได้แน่นอน คุณหนุ่ม ประเสริฐ ยังบอกอีกว่า ปีนี้เวทีมิสยูนิเวิร์สถือเป็นปรากฎการณ์ใหม่กว่าทุกปี เพราะได้เปิดโอกาสให้สาวงามเข้ามาประกวดได้โดยไม่จำกัด ทั้งด้านความแตกต่างของเชื้อชาติ สีผิว และรูปร่าง ซึ่งผู้เข้าประกวดทั้ง 30 คน ถือว่าเป็นตัวแทนผู้หญิงที่มีความกล้าที่จะออกมานำเสนอความเป็นตัวของตัวเอง หรือ Real U เพื่อเป็นแบบอย่างให้กับสังคมว่า ไม่ว่าตัวเองจะมีสีผิว มีรูปร่าง เชื้อชาติ หรือ อาชีพ ใดๆ ก็สามารถเข้ามาแสดงศักยภาพบนเวทีนางงามได้ ""จากการประเมินศักยภาพของบรรดาสาวงามทั้ง 30 คน ปีนี้ตั้งแต่รอบออดิชั่นถือว่าเป็นปีที่พิเศษเพราะนางงามมีศักยภาพสูงเท่าๆกันยังไม่มีคนไหนม้วนเดียวจบแบบปีที่ผ่านมา เป็นเหมือนการต่อสู้เพื่อแย่งชิงเอามงกุฎมาครอบครอง ซึ่งก็เป็นความสนุกอีกรูปแบบหนึ่งว่าใครจะสามารถเอาชนะใจตัวเองและเอาชนะใจกรรมการได้"" ขณะที่รุ่นพี่นางงามอย่าง ""บิ๊นท์ – สิรีธร ลีห์อร่ามวัฒน์"" นางสาวไทย ปี 2562 และมิสอินเตอร์เนชั่นแนล 2019 ที่ครองตำแหน่งต่อถึง 3 ปีซ้อน บอกว่า เคาะให้ MUT27 – แอนชิลี สก๊อต-เคมมิส แต่ปีนี้ทุกคนมีความโดดเด่นไปคนละทาง ใครมงก็ได้ ยินดีเหมือนเดิม และจะเจิมให้ด้วย สำหรับการประกวดรอบตัดสิน (Final) คืนนี้ ถือว่าเป็นโค้งสุดท้ายที่กองประกวดจะคัดเลือกสาวงามเพื่อไปเป็นตัวแทนประเทศไทยเข้าร่วมประกวดมิสยูนิเวร์ส ซึ่งในคืนนี้คณะกรรมทุกคนคาดหวังจะได้เห็นสาวงามทั้ง 30 คน แสดงความเป็นตัวของตัวเอง ความกระหายที่อยากจะได้มงกุฎและความเต็มที่บนเวที สามารถชมถ่ายทอดสด “รอบตัดสิน” (Final Competition) การประกวด “มิสยูนิเวิร์สไทยแลนด์ 2021” (Miss Universe Thailand 2021) ได้ทาง “พีพีทีวี เอชดี ช่อง 36” และทางออนไลน์ www.pptvhd36.com/live เวลา 17.30 – 19.45 น. แฟนนางงามห้ามพลาดเด็ดขาด! -(016)",https://www.naewna.com/lady/611006,2021_10_24
'ไผ่'ย้ำอีก โพลพปชร.ไม่ใช่ตัดเกรดส.ส. ลั่นอย่าตีโพยตีพาย,ไผ่ย้ำอีก โพลพปชร.ไม่ใช่ตัดเกรดส.ส. ลั่นอย่าตีโพยตีพาย ให้รอดูผลประเมินก่อน เมื่อวันที่ 24 ตุลาคม 2564 นายไผ่ ลิกค์ ส.ส.กำแพงเพชร ในฐานะรองเลขาธิการพรรคพลังประชารัฐ (พปชร.) ให้สัมภาษณ์กรณีที่มี ส.ส.พรรค พปชร.บางคน ออกมาแสดงความคิดเห็นเรื่องการทำโพลของพรรค พปชร.ว่า ร.อ.ธรรมนัส พรหมเผ่า ส.ส.พะเยา ในฐานะเลขาธิการพรรค พปชร.พูดแล้วว่าการทำโพลเป็นดำริของ พล.อ.ประวิตร วงษ์สุวรรณ รองนายกฯ ในฐานะหัวหน้าพรรค พปชร.และทุกพรรคก็มีการทำโพล เป็นเรื่องปกติ ไม่มีอะไร อย่าเพิ่งไปตีโพยตีพายกันเลย ส่วนข้อข้องใจที่ว่ามอบหมายใคร หรือหน่วยงานใด เป็นคนทำโพลและมีความเชื่อถือได้หรือไม่นั้นให้รอดูผลที่ออกมาก่อนดีกว่า ถ้าไม่ใช่ค่อยออกมาพูดกัน และยืนยันว่า การทำโพลของพรรคไม่ใช่เพื่อตัดเกรด ส.ส.แต่เพื่อจะดูว่ามีอะไรดีหรือไม่ดี หรือควรต้องปรับปรุงแก้ไขอะไรบ้าง ทั้งนี้ เรื่องทำโพลคุยกันมานานแล้ว จึงไม่กังวลว่าจะถูกโยงทำให้เกิดความขัดแย้งในพรรค - 006,https://www.naewna.com/politic/611004,2021_10_24
เพื่อไทยมีหนาว! ‘เรืองไกร’จ่อยื่นกกต.สอบคลิปหลุด‘โทนี่’เข้าข่ายถูกยุบหรือไม่?,"เพื่อไทยมีหนาว! เรืองไกรจ่อยื่นกกต.สอบคลิปหลุดนายใหญ่โทนี่ขัดกม.ครอบงำเข้าข่ายจะถูกยุบหรือไม่ 26 ตุลาฯนี้ 24 ต.ค.2564 นายเรืองไกร ลีกิจวัฒนะ สมาชิกพรรคพลังประชารัฐ กล่าวว่า ได้ดูทั้งภาพและเสียงระหว่างนายเกรียง กัลป์ตินันท์ รองหัวหน้าพรรคเพื่อไทย และอดีตส.ส.อุบลราชธานี ที่วิดีโอคอลกับนายทักษิณ ชินวัตร อดีตนายกรัฐมนตรีแล้ว เมื่อถอดคำพูดออกมาพิจารณา ทำให้มีเหตุที่ต้องขอให้ คณะกรรมการการเลือกตั้ง(กกต.) ตรวจสอบว่า ข้อเท็จจริงตามคลิปดังกล่าวเข้าข่ายฝ่าฝืน พรป. พรรคการเมือง ม.28 หรือไม่ ประกอบกับการพิจารณาเพิ่มเติมจากบทบัญญัติรัฐธรรมนูญ ม.45 , คำวินิจฉัยศาลรัฐธรรมนูญที่ 5/2563 , ข้อบังคับพรรคเพื่อไทย , คำวินิจฉัยและหนังสือ กกต.ต่างๆและมาตรฐานทางจริยธรรม รวมทั้งความหมายจากพจนานุกรม จึงต้องขอให้ กกต. ตรวจสอบต่อไป นายเรืองไกร กล่าวต่อว่า ข้อความในคลิปที่นายเกรียงถามนายทักษิณ เช่น เรื่องหัวหน้าพรรคคนใหม่ , ที่นายเกรียงบอกว่าสิ้นเดือนจะไปพบเจ้านาย , ที่นายทักษิณบอกว่า ผมมีหลายแนวทางอยู่ รับรองว่า แต่ละแนวทางเนี่ย ส.ส.ที่คิดจะออก เพราะรับตังค์เขามาแล้ว ต้องเอาตังค์ไปคืน และที่บอกว่า โดยเฉพาะอย่างยิ่งพวกเราที่ยังอยู่ร้อยกว่าสามสิบหกคนเนี่ย ก็แข็งแรงทุกคน แล้วก็สามารถขยายเส้น ขยายเขต ในจังหวัดใกล้เคียงกันได้อีก เป็นต้น ล้วนแต่เป็นการสนทนาที่มีนัยทางการเมือง นายเรืองไกร กล่าวอีกว่า พรป.พรรคการเมือง ม.28 บัญญัติว่า ห้ามมิให้พรรคการเมืองยินยอมหรือกระทำการใดอันทำให้บุคคลอื่นซึ่งมิใช่สมาชิกกระทำการอันเป็นการควบคุม ครอบงำ หรือชี้นำ กิจกรรมของพรรคการเมืองในลักษณะที่ทำให้พรรคการเมืองหรือสมาชิกขาดความอิสระ ทั้งนี้ ไม่ว่าโดยทางตรงหรือโดยทางอ้อม แต่จากคลิปดังกล่าว ซึ่งนายเกรียงได้มีการยอมรับข้อเท็จจรืงต่อสื่อไปแล้ว อาจจะมีลักษณะในทางที่เข้าข่ายเป็นการดำเนินกิจกรรมของพรรคการเมือง อีกทั้งต่อมา ยังมีการนำลายมือชื่อที่สื่อระบุว่าเป็นของนายทักษิณ ที่เขียนคำว่า พรรคเพื่อไทย หรือคำว่า พรุ่งนี้เพื่อไทย มาใช้ในเฟซบุ๊กของพรรคและเฟซบุ๊กของสมาชิกพรรค ซึ่งข้อความในเฟซบุ๊กส่วนใหญ่น่าจะเป็นการโฆษณาประชาสัมพันธ์กิจกรรมของพรรคการเมือง รวมทั้งน่าจะยังมีการนำลายมือดังกล่าวไปใช้ในการประชุมพรรคเพื่อไทยที่จะมีขึ้นในวันที่ 28 ต.ค.นี้ ด้วย กรณีจากข้อเท็จจริงตามคลิปดังกล่าว และการนำลายมือดังกล่าวมาใช้กับกิจกรรมของพรรคนั้น ถ้าเทียบเคียงกับคำวินิจฉัย กกต. ที่ 20/2564 กรณีหัวหน้าสาขาและสมาชิกพรรคเพื่ออนาคตใหม่ฝ่าฝืนพรป.พรรคการเมือง ม.30 ซึ่งกกต.มีคำสั่งให้ดำเนินคดีไปแล้วนั้น กรณีคลิประหว่างนายเกรียงกับอดีตนายกฯทักษิณ จึงควรมีการตรวจสอบให้เป็นไปตามมาตรฐานในแนวทางที่ กกต. เคยปฏิบัติ นายเรืองไกร กล่าว นายเรืองไกร ยังกล่างด้วยว่า ด้วยข้อเท็จจริงตามคลิปและลายมือดังกล่าว จึงมีเหตุที่ต้องขอให้ กกต.ตรวจสอบต่อไปว่าจะเป็นกรณีที่อาจเข้าข่ายฝ่าฝืน พรป.พรรคการเมือง ม.28 หรือไม่ และมีเหตุจะร้องศาลรัฐธรรมนูญให้มีคำสั่งยุบพรรคเพื่อไทยหรือไม่ และตัดสิทธิกรรมการบริหารพรรคหรือไม่ โดยตนจะไปยื่นหนังสือที่ กกต.ด้วยตนเองในอังคารวันที่ 26 ต.ค.นี้ เวลา 10.00 น. -001",https://www.naewna.com/politic/610976,2021_10_24
'เกาหลีใต้'ฉีดวัคซีนตามเป้าแล้ว เตรียมกลับมาใช้ชีวิตตามปกติ,"24 ต.ค.64 สำนักข่าวต่างประเทศรายงานว่าศูนย์ป้องกันและควบคุมโรคเกาหลีใต้ เปิดเผยว่า เกาหลีใต้มีอัตราผู้ฉีดวัคซีนป้องกันโรคโควิด-19แตะ 70 เปอร์เซ็นต์ของจำนวนประชากร หรือราว 36 ล้านคน ซึ่งเป็นไปตามเป้าที่ตั้งเอาไว้ โดยเกาหลีใต้ได้เริ่มต้นโครงการฉีดวัคซีนเมื่อเดือนกุมภาพันธ์ที่ผ่านมา และต้องเผชิญปัญหาวัคซีนขาดแคลน แต่หลังจากนั้นได้มีการแก้ปัญหากระจายวัคซีนอย่างทั่วถึง บวกกับชาวเกาหลีใต้ส่วนใหญ่ให้การยอมรับการฉีดวัคซีน ทำให้สามารถเดินหน้าโครงการฉีดวัคซีนได้อย่างรวดเร็ว อย่างไรก็ดี เคซีดีซีขอให้ประชาชนซึ่งยังไม่ได้รับวัคซีนทยอยเข้ารับวัคซีน ซึ่งที่มีการใช้งานอยู่ในปัจจุบัน ได้แก่ แอสตราเซเนกา/ออกซฟอร์ด ไฟเซอร์/ไบโอเอ็นเทค โมเดอร์นา และจอห์นสันแอนด์จอห์นสัน โดยรัฐบาลเกาหลีใต้เดินหน้าฉีดวัคซีนให้แก่ประชากร ตั้งแต่ปลายเดือน ก.พ.ที่ผ่านมา ขณะที่สถิติผู้ป่วยโรคโควิด-19 ในเกาหลีใต้ สะสมอยู่ที่อย่างน้อย 351,899 คน เพิ่มขึ้น 1,423 คน เสียชีวิตสะสมอย่างน้อย 2,766 ราย เพิ่มขึ้น 21 ราย หายป่วยเพิ่มขึ้น 857 คน และยังมีผู้ติดเชื้อต้องรักษาตัวอยู่ในระบบอีกอย่างน้อย 25,740 คน",https://www.naewna.com/inter/611007,2021_10_24
ชาวบ้านแจ้งจับ! แก๊งลักสายไฟฟ้า เผยเป็นอดีตช่างไฟโดนไล่ออกงาน,"24 ตุลาคม 2564 เวลา เมื่อ 15.00 น. ผู้สื่อข่าวรายงานว่า พันตำรวจเอก กิตติพงศ์พันธ์ศรี ผู้กำกับการสถานีตำรวจภูธรบ้านค่าย อำเภอบ้านค่าย จังหวัดระยอง ได้รับแจ้งจากห้องวิทยุสถานีตำรวจภูธรบ้านค่าย แจ้งว่ามีชาวบ้านพบว่ามีคนร้ายเข้าไปลักตัดสายไฟฟ้าบริเวณด้านในบริษัท อุตสาหกรรมน้ำแข็งระยอง จำกัด เลขที่ 44/9 หมู่ 2 ถนนระยอง - บ้านค่าย ตำบลหนองตะพาน อำเภอบ้านค่าย จังหวัดระยอง จึงได้สั่งการให้ พันตำรวจโท นัทธกานต์ประทุมตรี รองผู้กำกับสืบสวนสถานีตำรวจภูธรบ้านค่าย พันตำรวจตรี ธัญญ แพงไทย สารวัตรสืบสวนสถานีตำรวจภูธรบ้านค่าย พร้อมกำลังชุดสืบสวน เข้าตรวจสอบที่เกิดเหตุ ในที่เกิดเหตุพบชาย 2 คนกำลังตัดสายไฟฟ้าพอเห็นเจ้าหน้าที่ตำรวจได้วิ่งหนีไปด้านหลังบริษัทซึ่งเป็นป่าหญ้า แต่ถูกติดตามจับกุมตัวได้ ทราบชื่อ นายนฤวร (เต๋า) มากคช อายุ 37 ปี บ้านเลขที่ 105/5 หมู่ 7 ตำบลเนินพระ อำเภอเมือง จังหวัดระยอง นายสมพร ( เอก) ประดับทอง อายุ 53 ปี พักที่เดียวกับนายเต๋า พร้อมของกลาง สายไฟฟ้าหุ้มทองแดงขนาด 120 มิลลิเมตร ยาวรวม 40 เมตร ตัดเป็นท่อนๆใส่ถุงกระสอบสีขาว จำนวน 3 ถุง ราคาประมาณ 40,000 บาท คีมตัดสายไฟ 1 อันวางอยู่บริเวณป่าหญ้าข้างกำแพงด้านหน้าของบริษัท เจ้าหน้าที่ตำรวจทราบว่ายังมีผู้ร่วมก่อเหตุได้หลบหนีเป็นชายอีก 1 คน ซึ่งกำลังช่วยค้นหาอยู่ แต่ไม่พบตัว พบรถจักรยานยนต์ยี่ห้อฮอนด้าเวฟ 125 สีแดง - ดำ ไม่ติดแผ่นป้ายทะเบียน และ รถจักรยานยนต์ฮอนด้าสกูปปี้ไอสีแดง หมายเลขทะเบียน 1กฉ -3905 ระยอง จอดอยู่ริมถนนด้านนอกห่างจากบริษัทประมาณ 50 เมตร ซึ่งเป็นรถจักรยานยนต์ที่คนร้ายนำมาจอดไว้ จากการสอบถาม นายนฤวร (เต๋า) มากคช ให้การรับสารภาพว่า เมื่อช่วงประมาณเดือนกุมภาพันธ์ที่ผ่านมา เคยทำงานเป็นผู้ช่วยช่างไฟฟ้าอยูู่ที่การไฟฟ้าจังหวัดระยอง และถูกไล่ออกจากงาน พอตกงานจึงได้ชวนเพื่อนเข้ามาลักตัดสายไฟฟ้าเพราะชำนาญในการตัดสายไฟฟ้าเนื่องจากเคยเป็นช่างไฟฟ้า เคยเข้ามาลักสายไฟฟ้าแล้ว 3 ครั้ง วันนี้มาด้วยกัน 3 คนกับเพื่อน มีนายตั้มยังหลบหนีอยู่ เงินที่ได้จากการนำสายไฟฟ้าไปขายโดยการปลอกนำเอาทองแดงด้านในแกะไปขาย นำเงินมาแบ่งกัน เบื้องต้นเจ้าหน้าที่ แจ้งข้อกล่าวหาว่าร่วมกันลักทรัพย์โดยใช้ยานพาหะนะเพื่อสะดวกแก่การกระทำผิด หรือพาทรัพย์นั้นไปให้พ้นการจับกุม นำตัวผู้ต้องหาพร้อมของกลางส่ง ร้อยตำรวจเอก จิรยุทธตุ๋นป่า รองสารวัตร ( สอบสวน ) สถานีตำรวจภูธรบ้านค่ายดำเนินคดีตามกฎหมายต่อไป. 012",https://www.naewna.com/local/611005,2021_10_24
ชาวนาระทม! จำใจเกี่ยวข้าวหนีน้ำท่วม​ แม้ยังไม่สุกเต็มที่​ หลังน้ำเอ่อท่วมสูง,ชาวนาหลายหมู่บ้านใน อ.แคนดง จ.บุรีรัมย์ เร่งเกี่ยวข้าวหนีน้ำท่วมแม้จะยังไม่สุกเต็มที่หวั่นแช่น้ำเสียหาย หลังน้ำมูลหนุนสูงขึ้นอย่างต่อเนื่องชาวนาโอดไม่รู้ข้าวที่เกี่ยวหนีน้ำตากแห้งแล้วจะบริโภคหรือขายหรือไม่ วอนรัฐช่วยเหลือเยียวยา 24 ต.ค.64 ชาวนาหลายหมู่บ้านใน ต.แคนดงอ.แคนดง จ.บุรีรัมย์ เร่งเกี่ยวข้าวหนีน้ำท่วมแม้บางส่วนจะยังไม่สุกเต็มที่ เพราะเกรงว่าหากปล่อยไว้จะถูกน้ำท่วมเสียหาย หลังมวลน้ำจาก จ.นครราชสีมา ไหลมาสมทบอย่างต่อเนื่องส่งผลให้ปริมาณน้ำมูลหนุนสูงขึ้นอย่างรวดเร็วจนเอ่อล้นตลิ่งหลากเข้าท่วมพื้นที่นาข้าวเป็นบริเวณกว้างประกอบกับช่วงนี้มีลมแรงทำให้ต้นข้าวล้มรวงแช่น้ำ หากไม่รีบเกี่ยวรวงข้าวที่แช่น้ำก็จะเน่าเสียหายซึ่งชาวนา บอกว่า ปีนี้เหมือนเคราะห์ซ้ำกรรมซัด เพราะช่วงต้นฤดูประสบปัญหาภัยแล้งขาดน้ำหล่อเลี้ยงต้นข้าว จนมีสภาพแคระแกรนโตไม่เต็มที่ แต่พอช่วงข้าวออกรวงกลับเจอน้ำท่วม ส่งผลให้ข้าวที่กำลังจะเก็บเกี่ยวถูกน้ำท่วมซ้ำเติมอีก ส่วนข้าวที่เกี่ยวหนีน้ำในช่วงนี้ก็ยังไม่รู้ว่าเมื่อนำไปตากแดดแห้งแล้วจะสามารถขายได้หรือไม่ นายปราณียีรัมย์ชาวนาบ้านโนนสูงอ.แคนดง กล่าวว่า ตนปลูกข้าวทั้งหมด8ไร่ ตอนนี้ถูกน้ำมูลเอ่อท่วมเกือบจะมิดรวงทั้งหมด จึงจำเป็นต้องเร่งเกี่ยวหนีน้ำเพราะเกรงว่าหากปล่อยไว้จะถูกน้ำท่วมเน่าเสียหายแต่ก็ยังไม่รู้ว่าข้าวที่เกี่ยวหนีน้ำจะสามารถขายได้หรือไม่เพราะรวงแช่น้ำเปียกชื้นหากขายไม่ได้ก็จะเก็บไว้บริโภค อย่างไรก็ตามจากผลกระทบดังกล่าวก็อยากวอนให้รัฐบาลช่วยเหลือชดเชยข้าวที่เสียหาย รวมถึงแจกจ่ายเมล็ดพันธุ์ข้าวด้วย เพื่อเป็นการบรรเทาความเดือดร้อนของชาวนา. -008,https://www.naewna.com/local/611013,2021_10_24
'กรณ์'ค้านสร้างกำแพง'หาดม่วงงาม' ชี้ไม่มีปัญหากัดเซาะ-หวั่นเสียความสวยงาม,เมื่อวันที่ 24 ตุลาคม 2564 นายกรณ์ จาติกวณิช หัวหน้าพรรคกล้า และอดีตรมว.คลัง โพสต์ข้อความพร้อมคลิปวีดีโอผ่านเฟซบุ๊กส่วนตัว ดังนี้ #หาดม่วงงาม งามไม่ได้ด้วยแท่งปูน! เป็นความขัดแย้งมานาน - เรื่องการสร้างกำแพงปูนบนหาดที่ หาดม่วงงาม อ.สิงหนคร #สงขลา ผมขลุกอยู่ในพื้นที่กว่า 5 วัน เลยอยากประเมินด้วยตนเองว่าทำไมชาวบ้านถึงได้ร่วมกันต่อต้านโครงการสร้างเขื่อนกันการกัดเซาะทะเลของกรมโยธาฯ พอเห็นจริงแล้วตกใจกับความตั้งใจของหน่วยงานราชการมาก หาดนี้มีความสวยงาม และไม่พบหลักฐานการกัดเซาะแต่อย่างใด แนวเขื่อนที่จะสร้างนั้นกินพื้นที่หาดทรายลงไปหลายสิบเมตรจากแนวถนนจนเกือบถึงแนวทะเล กล่าวได้ว่าหากมีการก่อสร้างจะทำให้พื้นที่หาดทรายหายไปเกือบทั้งหมด วันนี้มีเสาเข็มขนาดใหญ่จำนวนมากกองอยู่ริมหาดเพราะศาลปกครองมีคำสั่งระงับโครงการชั่วคราวระหว่างการพิจารณาคดี กรณีแบบนี้พึ่งศาลได้ในระดับหนึ่ง คือทางด้านกฎหมาย และส่วนใหญ่เป็นการต่อสู้กันในประเด็นกฎหมายเกี่ยวกับขั้นตอนการพิจารณาโครงการ แต่ศาลไม่ได้มีอำนาจหน้าที่ที่จะประเมินความเหมาะสมของโครงการ ส่วนนี้จึงต้องเป็นหน้าที่ฝ่ายบริหาร คือฝ่ายการเมืองต้องมีความชัดเจน ซึ่งตามหลักฐานที่ปรากฏ ผมขอยืนยันว่า ผมและ พรรคกล้า - KLA Party ไม่เห็นด้วย กับโครงการนี้ครับ เชิญชมคลิปถ่ายจากสถานที่จริงได้ทาง ลิงค์ >> https://vt.tiktok.com/ZSeYHkQ5k/ พิทักษ์หาดม่วงงาม Saveหาดม่วงงาม V.2 ที่นี่ม่วงงาม Saveหาดม่วงงาม ข่าวที่เกี่ยวข้อง : ปรับปรุงภูมิทัศน์หาดม่วงงามเพิ่มคุณภาพชีวิต-เพิ่มรายได้ชุมชน - 006,https://www.naewna.com/local/611019,2021_10_24
โควิดเมืองกาญจน์ พบติดเชื้อรายใหม่ 67 ราย เสียชีวิตอีก 3 ศพ,"โควิด-19 จ.กาญจน์ ติดเชื้อรายใหม่ 67 ราย รักษาหาย 77 รายเสียชีวิตอีก 3 ศพ 24ต.ค.64ศูนย์ปฏิบัติการแก้ไขปัญหาจากโรคติดเชื้อไวรัสโคโรนา2019 (COVID-19)จังหวัดกาญจนบุรี รายงานสถานการณ์การแพร่ระบาดของโรคติดเชื้อโควิด-19ในพื้นที่จังหวัดกาญจนบุรี ประจำวันที่ 24 ต.ค.64 พบผู้ติดเชื้อรายใหม่ จำนวน67ราย ทั้งหมดตรวจหาเชื้อในรูปแบบRT-PCRแยกเป็นผู้ติดเชื้อภายในจังหวัด จำนวน66ราย นอกพื้นที่จังหวัด จำนวน 0 ราย สถานประกอบการ 1 ราย รวมผู้ป่วยสะสมทั้งภายในจังหวัด นอกจังหวัด และเรือนจำกระทรวงยุติธรรม ตั้งแต่วันที่6เม.ย.จนถึงปัจจุบัน จำนวน20,411ราย หายป่วย จำนวน77ราย หายป่วยสะสม จำนวน17,606ราย รักษาอยู่โรงพยาบาล จำนวน2,623ราย เสียชีวิต 3 ราย เป็นชาว อ.ทองผาภูมิ 1 ราย อ.ท่าม่วง 1 ราย และ อ.ท่ามะกา 1 ราย รวมเสียชีวิตสะสม จำนวน182ราย สำหรับผู้ป่วยติดเชื้อและเสียชีวิตสะสม เฉพาะในพื้นที่จังหวัดกาญจนบุรี ทั้ง13อำเภอ ดังนี้ อ.สังขละบุรี ติดเชื้อ สะสมจำนวน1,715ราย (+3 ราย)เสียชีวิตสะสม 15ราย อ.ทองผาภูมิ ติดเชื้อสะสม 1,310 ราย(+14 ราย)เสียชีวิต 1 ราย สะสม จำนวน9ราย อ.ศรีสวัสดิ์ ติดเชื้อสะสม จำนวน251รายเสียชีวิตสะสม 0 ราย อ.หนองปรือ ติดเชื้อ สะสมจำนวน381ราย (+2 ราย)เสียชีวิตสะสม จำนวน7ราย อ.เลาขวัญ ติดเชื้อสะสม จำนวน343รายเสียชีวิตสะสม จำนวน4ราย อ.บ่อพลอย ติดเชื้อสะสมจำนวน507ราย (+1 ราย)เสียชีวิตสะสม10ราย อ.ห้วยกระเจา ติดเชื้อสะสม จำนวน73รายเสียชีวิตสะสม จำนวน1ราย อ.ไทรโยค ติดเชื้อสะสม จำนวน 1,182 ราย (+7 ราย)เสียชีวิตสะสม จำนวน 13 ราย อ.พนมทวน ติดเชื้อ สะสม จำนวน 578 ราย (+4 ราย)เสียชีวิตสะสม จำนวน3ราย อ.ด่านมะขามเตี้ย ติดเชื้อสะสม จำนวน283ราย (+1 ราย)เสียชีวิตสะสม จำนวน2ราย อ.ท่าม่วง ติดเชื้อ สะสม จำนวน 2,118 ราย (+8 ราย)เสียชีวิต 1 ราย สะสม จำนวน12ราย อ.เมืองกาญจนบุรี ติดเชื้อสะสม จำนวน4,236ราย (+20 ราย)เสียชีวิต สะสม40ราย และ อ.ท่ามะกา ติดเชื้อสะสม จำนวน 5,352 ราย (+7 ราย)เสียชีวิต 1 ราย สะสม จำนวน 50 ราย สำหรับพบผู้ติดเชื้อโควิด-19 รายใหม่วันนี้ จำนวน 125 ราย เข้ารับการรักษาที่ รพ.สังขละบุรี จำนวน 3 ราย รพ.ทองผาภูมิ 14 ราย รพ.หนองปรือ จำนวน 2 ราย รพ.เจ้าคุณไพบูลย์พนมทวน 4 ราย รพ.ด่านมะขามเตี้ย 4 ราย รพ.ไทรโยค 7 ราย รพ.พหลพลพยุหเสนา 20 ราย รพ.มะการักษ์ 7 รายและ รพ.สมเด็จพระสังฆราชองค์ที่ 19 จำนวน 6 ราย. -008",https://www.naewna.com/local/611016,2021_10_24
พท.แง้มสเปกแคนดิเดตนายกฯ รอเปิดตัวหลังยุบสภา คุยโวหัวเราะทีหลังดังกว่า,เพื่อไทยเรียงหน้าปัดถูกนายใหญ่แม้วครอบงำ ด้านยุทธพงศ์ ชี้ต้องทำหน้าที่ฝ่ายค้านก่อนยุบสภาเมื่อไหร่ค่อยเปิดตัวแคนดิเดตนายกฯ ขณะที่ อรุณี ชี้หัวเราะทีหลังดังกว่า 24 ต.ค.2564 ที่พรรคเพื่อไทย(พท.) นายยุทธพงศ์ จรัสเสถียร ส.ส.มหาสารคาม รองหัวหน้าพรรคเพื่อไทย กล่าวถึงกรณีที่พรรคเพื่อไทยยังไม่ประกาศแคนดิเดตบุคคลที่จะเป็นนายกรัฐมนตรี ว่า ผู้บริหารพรรคเพื่อไทยเห็นว่า ยังมีเวลาซึ่งเอาไว้ใกล้กว่านี้ค่อยประกาศ เมื่อปี 2554 เปิดตัว น.ส.ยิ่งลักษณ์ ชินวัตร อดีตนายกฯ 49 วัน ก่อนการเลือกตั้ง เราก็ชนะ พรรคเพื่อไทยเป็นพรรคใหญ่อันดับ 1 ของประเทศ มั่นใจเรื่องฐานเสียงของเรา ขณะนี้มีหัวหน้าพรรค คือ นายสมพงษ์ อมรวิวัฒน์ ส.ส.เชียงใหม่ ทำหน้าที่ผู้นำฝ่ายค้านในสภาฯ เราทำหน้าที่เป็นพรรคฝ่ายค้านในสภาก่อน ถ้ามีการยุบสภาให้มีการเลือกตั้งเมื่อไหร่ จะเปิดตัวแคนดิเดตนายกฯ ซึ่งมีอยู่แล้วเพียงแต่ยังไม่เปิดตัว เมื่อถามว่า กังวลหรือไม่หากมีการนำเรื่องของนายทักษิณ ชินวัตร อดีตนายกฯ ไปฟ้องร้องว่าอาจเป็นการครอบงำพรรคเพื่อไทย นายยุทธพงศ์ กล่าวว่า ไม่กังวลเรื่องนี้ พรรคเพื่อไทยไม่มีใครครอบงำได้ เนื่องจากเป็นพรรคที่มีความเป็นประชาธิปไตย สมาชิกพรรคแสดงความเห็นที่เป็นอิสระ มีกรรมการบริหารพรรค ข้อบังคับพรรค และกฎหมายพรรคการเมือง ในการเสนอชื่อแคนดิเดตนายกฯ มีกระบวนในพรรคของเรา ใครอยากเสนอใครเป็นความเห็นส่วนตัว แต่สุดท้ายอยู่ที่กระบวนการขั้นตอนของพรรค และภายใต้กฎหมายพรรคการเมือง นายทักษิณไม่ได้มาครอบงำชี้นำพรรคแต่อย่างใด นายยุทธพงศ์ กล่าว ด้านน.ส.อรุณี กาสยานนท์ โฆษกพรรคเพื่อไทย กล่าวว่า บุคคลที่เราจะเปิดตัวเป็นที่รู้จัก และประชาชนยอมรับได้อยู่แล้ว จึงไม่จำเป็นต้องเปิดเร็ว ไม่ต้องรีบโปรโมท พรรคเพื่อไทยเน้นเรื่องนโยบายพรรคสร้างคุณภาพชีวิตประชาชนให้ดีขึ้น ดังนั้น ประชาชนจึงเลือกนโยบายของเรา ส่วนแคนดิเดตนายกฯ เป็นตัวเสริม การเปิดในจังหวะที่เหมาะสมจึงเป็นการหัวเราะทีหลังดังกว่า เมื่อถามว่า มีกระแสว่าหากเลือกพรรคเพื่อไทย นายทักษิณจะได้กลับประเทศ น.ส.อรุณี กล่าวว่า เป็นเพลงที่แต่งขึ้นตั้งแต่ปี 2554 ไม่ได้เป็นการจัดทำเพลงใหม่แต่อย่างใด เป็นการเผยแพร่ของกลุ่มแคร์ เป็นกลุ่มของภาคประชาชน ไม่มีอะไรเชื่อมโยงกับพรรคเพื่อไทย ฝ่ายกฎหมายของพรรคได้ศึกษาแล้วไม่มีผลกระทบใดๆต่อการครอบงำพรรค -001,https://www.naewna.com/politic/611023,2021_10_24
'แกนนำคณะราษฎร'ร่วมแถลงแนวทางต่อสู้ เรียกร้องยกเลิก ม.112,"เมื่อวันที่ 24 ตุลาคม 2564 นายสมยศ พฤกษาเกษมสุข พร้อมด้วย น.ส.ภัสราวลี ธนกิจวิบูลย์ผล , น.ส.ปนัสยา สิทธิจิรวัฒนกุล และ นายธนัตถ์ ธนากิจอำนวย หรือลูกนัท ในนามกลุ่มแกนนำคณะราษฎรยกเลิก 112 ร่วมกันแถลงข่าวแนวทางการต่อสู้ทางประชาธิปไตย เพื่อเรียกร้องให้มีการยกเลิก 112 ทั้งนี้ ทางกลุ่มประกาศจุดยืนกิจกรรมเข้าชื่อเสนอกฎหมาย หรือการลงลายมือชื่อของสิทธิเลือกตั้งไม่น้อยกว่า 10,000 รายชื่อ เพื่อเสนอร่างกฎหมายยกเลิกประมาลกฎหมายอาญา มาตรา 112 สภา โดยในวันที่ 31 ตุลาคม 2564 จะเป็นวันเริ่มต้นก้าวแรกของการรณรงค์เพื่อยกเลิก 112 - 006",https://www.naewna.com/politic/611032,2021_10_24
'นิต้า' นศ.การท่องเที่ยวฯ DPU แนะเทคนิคการพูดในที่สาธารณะให้สุดปัง-น่าเชื่อถือ,ถ้าพูดถึงประสบการณ์ชีวิตแล้ว ทุกๆ คนย่อมมีประสบการณ์ชีวิตที่แตกต่างกันออกไป ดิฉัน น.ส.อานิต้า แสงโรจน์หรือเรียกสั้นๆว่า นิต้า ต้องบอกก่อนว่านิต้าเป็นเด็กต่างจังหวัดที่เข้ามาศึกษาต่อในกรุงเทพฯ จากการรับทุนตัวแทนจังหวัดจันทบุรี เพื่อมาศึกษาต่อระดับปริญญาตรี หลักสูตรการโรงแรม คณะการท่องเที่ยวและการโรงแรม มหาวิทยาลัยธุรกิจบัณฑิตย์ ซึ่งการมาใช้ชีวิตในเมืองกรุงนั้นถือว่าไม่ใช่เรื่องง่ายเลย การใช้ชีวิตเต็มไปด้วยความกลัวและความกังวลกับหลายสิ่งหลายอย่าง อย่างไรก็ตาม ถ้ามองอีกด้าน ก็ถือเป็นการเปิดโลกใบใหม่ให้กับตัวเอง ในรั้วมหาวิทยาลัยกับชีวิตนักศึกษาปริญญาตรี ตลอดระยะเวลา 3-4 ปีที่มหาวิทยาลัยธุรกิจบัณฑิตย์ นิต้าได้รับมอบโอกาสและประสบการณ์ต่างๆ มากมายจากการทำกิจกรรมของคณะและมหาวิทยาลัย ซึ่ง ก่อนหน้าสมัยเรียนระดับมัธยมศึกษานั้น นิต้าไม่เคยนึกถึงหรือรับรู้มาก่อนเลยว่า ตัวเองชอบหรือถนัดเรื่องอะไร การได้มาเป็นนักศึกษาทุนในครั้งนี้ คณะฯ และ มหาวิทยาลัยเปิดโอกาสให้นิต้าได้เข้าร่วมกิจกรรมมากมาย ไม่ว่าจะเป็น การประกวดดาว-เดือน การเต้นสันทนาการ การแข่งขันทางด้านวิชาการ การประกวดนางสงกรานต์การเป็นพิธีกร และการพูดแนะแนวหลักสูตรแก่น้องๆ ตามโรงเรียนระดับสามัญศึกษา สิ่งเหล่านี้ที่ได้มีโอกาสทำไปเรื่อยๆ นิต้าไม่ทันรู้ตัวว่า นิต้าได้หลงรักงานด้านการพูดไปตั้งแต่เมื่อไหร่ จากวันนั้นจนวันนี้การพูดในที่สาธารณะได้เข้ามาเป็นส่วนหนึ่งของชีวิตจิตใจนิต้าเสียแล้ว ประโยชน์ของการพูดในที่สาธารณะ งานด้านการพูดช่วยเปิดโอกาสให้นิต้าได้สร้างมิตรภาพดีๆ ให้เราได้โดยไม่รู้ตัว การพูดที่น่าฟังบวกกับบุคลิกภาพที่ดีของผู้พูด ยังสามารถสร้างโอกาสดีๆ ต่ออาชีพการทำงานในอนาคต สำหรับ นิต้า จากเด็กคนหนึ่งที่ขี้อายและไม่กล้าแสดงออกในอดีต เด็กที่ไม่มีความกล้าแม้แต่จะพูดบอกเล่าความคิดของตัวเองออกมาให้คนใกล้ชิดฟัง แต่ปัจจุบัน เด็กคนนั้นสามารถทลายกำแพงแห่งความกลัวนั้นลงได้ โดยนิต้าค้นพบว่า เราเพียงต้องกล้าเปิดใจและยอมรับสิ่งใหม่ๆ เปิดโอกาสให้กับตัวเองเท่านั้น จากวันนั้นจนวันนี้ นิต้าจึงเลือกที่จะเปิดรับทุกๆ โอกาสที่เข้ามา เพื่อพิสูจน์ความสามารถของตัวเอง เพราะโอกาสเป็นเหมือนสายน้ำที่ไหลมาแล้วต้องรีบตักขึ้นมาไม่ให้ไหลผ่านไป ในฐานะที่มีโอกาสในการพูดในที่สาธารณะอยู่เนืองๆ นิต้าจึงอยากแชร์เทคนิคการพูดสุดปังผ่านประสบการณ์ที่นิต้าเคยได้รับ แบ่งออกมาเป็น 10 ข้อที่ควรเน้น ดังนี้ 1.การเตรียมเนื้อหา เราต้องเข้าใจประเด็นที่จะพูดอย่างถ่องแท้ มีการท่องจำเนื้อหา และเรียงลำดับของเนื้อเรื่องให้ดี เพื่อให้การพูดดำเนินไปได้อย่างราบรื่น 2.มีการฝึกฝนออกเสียงสระ พยัญชนะ และตัวควบกล้ำให้ชัดเจน 3.การใช้น้ำเสียงและจังหวะการพูด การพูดจะน่าฟังก็ต่อเมื่อ เราพูดเสียงดังฟังชัด ไม่พูดช้าหรือเร็วจนเกินไปและไม่ควรพูดเหมือนท่องจำ 4.การหายใจ เวลาที่จะออกเสียง เราต้องมีการหายใจก่อน แล้วพูดออกมาด้วยการผ่อนลม แล้วค่อยหายใจเข้า การพูดห้ามกลั้นลมหายใจ เพราะจะทำให้เสียงเรานั้นฟังดูอู้อี้ 5.ท่าทางการพูด การยืนและการใช้สายตา ถือเป็นสิ่งที่เรียกร้องความสนใจของผู้ฟัง เราควรยืนพูดอย่างเป็นธรรมชาติและระหว่างที่เราพูดให้ใช้สายตามองไปรอบๆ ผู้ฟัง เพื่อให้ผู้ฟังรับรู้ได้ว่า เราตั้งใจที่จะพูดให้เขาฟัง 6.การใช้มือ ระหว่างที่เราพูด เราสามารถนำมือมาใช้ประกอบกับการพูดได้ เพื่อให้การพูดของเราดูน่าสนใจ แต่เราก็ไม่ควรใช้มือประกอบกับการพูดมากจนเกินไป เพราะจะทำให้การพูดของเราเกิดความน่ารำคาญกับผู้ฟัง แถมยังเสียบุคลิกภาพอีกด้วย 7.มีปฏิภาณไหวพริบในการแก้ปัญหาหรือเหตุการณ์เฉพาะหน้าได้เป็นอย่างดี 8.เป็นตัวของตัวเอง การพูดที่ดีเราต้องเป็นตัวของตัวเอง จะทำให้การพูดของเราดูเป็นธรรมชาติ และช่วยให้การพูดของเราดูน่าจดจำยิ่งขึ้น เพราะเรามีคาแรคเตอร์ที่แสงออกอย่างชัดเจน 9.มีความมั่นใจในตนเอง ถือเป็นสิ่งสำคัญอย่างหนึ่ง เราต้องมีความเชื่อมั่นและมั่นใจ ถ้าเราคิดว่าเราทำได้เราก็จะทำได้ แต่ถ้าเราคิดว่าเราทำไม่ได้เราก็จะทำไม่ได้ 10.ยิ้มไประหว่างการพูด จะให้ทำสิ่งที่เราพูดออกมา เป็นสิ่งที่มีความสุขระหว่างการพูด และเป็นเสน่ห์อย่างหนึ่งในการดึงดูดผู้ฟัง สุดท้ายแต่ไม่ท้ายสุด การพูดจะให้ความรู้สึกสื่อไปถึงผู้รับฟังได้ดีถ้าผู้พูดพูดด้วยความสุข เพราะอารมณ์ของผู้พูดจะแสดงออกมาหลากหลายทั้งแบบตั้งใจและไม่ตั้งใจ เช่น การยิ้มระหว่างการพูด ความคิดที่เป็นบวกและคำพูดที่ถูกถ่ายทอดออกมา คนที่ได้ฟังเมื่อได้เห็นรอยยิ้มของผู้พูดที่เปี่ยมไปด้วยความสุข และได้เห็นถึงบุคลิกและรับรู้ถึงทัศนคติความคิดที่ดี ก็จะฟังเรื่องที่พูดนั้นด้วยความสุขเช่นกัน ท้ายนี้ เทคนิคการพูดเปรียบเสมือนหนึ่งหัวใจหลักของความสำเร็จ ไม่มีความสำเร็จใดที่ไม่ใช้เทคนิคการพูด นิต้าหวังว่า 10 ข้อข้างต้นจะเป็นประโยชน์และสร้างโอกาสทางการพูดให้นำไปปรับใช้กันได้บ้างไม่มากก็น้อยนะคะ และสำหรับเพื่อนๆ ที่ยังค้นหาความชอบหรือความถนัดของตัวเองยังไม่เจอ อย่าลืมเปิดโอกาสให้กับตัวเองเพื่อได้เจออะไรใหม่ๆ กันสักครั้งนะคะ ตอนนี้สาขาการโรงแรมและธุรกิจอาหารของนิต้า กำลังเปิดรับสมัครนักศึกษาใหม่ ผู้ที่สนใจสามารถติดต่อขอข้อมูลและร่วมสมัครเรียนเพื่อมาเป็นรุ่นน้องกับนิต้าได้ที่ คณะการท่องเที่ยวและการโรงแรม มหาวิทยาลัยธุรกิจบัณฑิตย์. -008,https://www.naewna.com/likesara/611041,2021_10_24
'หมอธีระ'เผย'เดลต้าพลัส'โควิดสายพันธุ์ใหม่ แพร่ง่ายกว่าเดลต้าเดิม 17%,"เมื่อวันที่ 24 ตุลาคม 2564 รศ.นพ.ธีระ วรธนารัตน์ คณะแพทยศาสตร์ จุฬาลงกรณ์มหาวิทยาลัย โพสต์ข้อความแสดงความคิดเห็นเกี่ยวกับสถานการณ์โควิดผ่านทางเฟซบุ๊ก มีเนื้อหาดังนี้ สายพันธุ์เดลต้าพลัส หรือ AY.4.2 สหราชอาณาจักรมีการติดเชื้อสายพันธุ์นี้เพิ่มขึ้นเร็วจนได้รับการยกระดับเป็น variant under investigation ที่ติดกันตอนนี้มีทุกเพศทุกวัย แต่พบมากในเด็กและเยาวชน ซึ่งอาจเป็นเพราะยังได้รับวัคซีนกันไม่มากนัก ...ความรู้ที่มีตอนนี้เกี่ยวกับเดลต้าพลัส (AY.4.2) กลายพันธุ์ต่อยอดจากสายพันธุ์เดลต้า การป่วยจนต้องนอนโรงพยาบาล และการเสียชีวิต พอๆ กับเดลต้า (B.1.617.2) แต่แพร่ได้ง่ายขึ้นกว่าเดลต้าเดิม 17% อัตราการติดเชื้อภายในครัวเรือนมากขึ้นกว่าเดิม 12% (ช่วงความเชื่อมั่น 8-16%) ทั้งนี้เราทราบกันจากงานวิจัยหลายชิ้นว่า เดิมอัตราการแพร่ให้คนที่อยู่ในครัวเรือนเดียวกัน เฉลี่ยประมาณ 18-20% ทั้งนี้การเพิ่มขึ้นของจำนวนผู้ติดเชื้ออย่างรวดเร็วของสหราชอาณาจักรนั้น คาดว่าไม่น่าจะอธิบายจากความสามารถในการแพร่ของเดลต้าพลัสแต่เพียงอย่างเดียว แต่น่าจะเป็นจากการใช้ชีวิตประจำวันของประชากร ที่อาจไม่ได้ป้องกันตัวเคร่งครัด และมีการเปิดกิจการกิจกรรมที่เสี่ยงต่อการแพร่เชื้อติดเชื้อ ทำให้ไวรัสซึ่งมีสมรรถนะแพร่ได้ดีกว่าเดิมระดับหนึ่ง ไปอยู่ถูกที่ ถูกเวลา ซึ่งมีทั้งเรื่องคนจำนวนมาก แออัด ใกล้ชิด ระยะเวลาอยู่ด้วยกันนาน ก็จะทำให้เกิดติดเชื้อจำนวนมากอย่างที่เห็นในปัจจุบันได้ ดังนั้น คนไทยเราจึงควรระมัดระวัง หลังเปิดประเทศ กิจการกิจกรรมต่างๆ จะมากขึ้น ครบปัจจัยเสี่ยง number, frequency, closeness, duration ที่จะทำให้เชื้อเดลต้าเดิมในประเทศปะทุลามมากขึ้น และหากมีสายพันธุ์กลายพันธุ์อย่างเดลต้าพลัสหรืออื่นๆ เข้ามา ก็จะดำเนินรอยตามการระบาดหนักขึ้นของต่างประเทศได้ ใส่หน้ากากนะครับ...สำคัญมาก อยู่ห่างคนอื่นเกิน 1 เมตร ลดอัตราติดเชื้อได้ 5 เท่า ด้วยรักและห่วงใย อ้างอิง UK Health Security Agency. Technical Briefing 26. 22 October 2021. - 006",https://www.naewna.com/local/611045,2021_10_24
เมืองคอนอ่วม! ฝนถล่มน้ำเอ่อท่วมบ้านเรือน กู้ภัยเร่งขนย้ายผัวเมียป่วยติดเตียง,เมื่อเวลา 17.00 น.วันที่ 24 ต.ค.64 ผู้สื่อข่าวรายงานว่า ที่จังหวัดนครศรีธรรมราช เกิดฝนตกลงมาอย่างหนักครอบคลุมทุกพื้นที่ ทำให้ระดับน้ำตกคลองสายต่างๆ เพิ่มสูงขึ้นอย่างต่อเนื่อง โดยเฉพาะใน ท้องที่หมู่ 8 ต.ปริก อ.ทุ่งใหญ่ เกิดฝนถล่มอย่างหนักนาน 1 ชั่วโมง ส่งผลให้น้ำเอ่อล้นคลองย่านสะบ้า เข้าท่วมบ้านเรือนประชาชนหลายหลังคาเรือน โดยที่บ้านเลขที่ 89 หมู่ 8 ต.ปริก อ.ทุ่งใหญ่ เจ้าหน้าที่หน่วยกู้ภัยใต้เต็กตึ๊ง เข้าทำการเคลื่อนย้ายผู้ป่วยติดเตียง 2 ราย เป็นสามีภรรยากันชื่อนายเนียม แก้วกระจก 85 ปีและนางนัด แก้วกระจก 83 ปี ออกจากบ้านที่ถูกน้ำท่วมอย่างเร่งด่วน เพื่อไปอาศัยบ้านญาติเป็นการชั่วคราว หลังจากน้ำเอ่อล้นคลองเข้าท่วมบ้านหลัง ซึ่งทางเจ้าหน้าที่กู้ภัย และญาติ ช่วยกันนำร่างนางนัด ผู้ป่วยติดเตียง ขึ้นนอนบนเปลนอนเคลื่อนย้ายผู้ป่วย พร้อมกับรัดสายผู้ป่วยติดกับเปลป้องกันร่างตก ก่อนจะช่วยกันเคลื่อนย้ายออกจากบ้าน เดินฝ่ากระแสน้ำที่ไหลเชี่ยวกราดตลอดเวลาด้วยความระมัดระวัง พร้อมกับเคลื่อนย้ายนายเนียม ผู้ป่วยติดเตียงอีกราย ขึ้นนั่งเปลนั่งเคลื่อนย้ายผู้ป่วย ออกจากบบ้านฝ่ากระแสน้ำ ออกจากบ้านได้อย่างปลอดภัยทั้ง 2 ราย. -008,https://www.naewna.com/local/611051,2021_10_24
'บิ๊กตู่'ขอบคุณ'รัสเซล โครว์'ช่วยโปรโมตท่องเที่ยวไทย เผยดาราดังแนะนำบางอย่าง?,โฆษกรัฐบาลเผยนายกฯมอบรมว.วธให้ Russell Crowe เข้าพบ โดย Russell Crowe ชื่นชมคนไทย อาหารไทย และประทับใจธรรมชาติ ที่สวยงามในประเทศไทย ทำให้การเดินทางท่องเที่ยวในไทยมีความสุข พร้อมขอบคุณนายกฯ 24 ตุลาคม 2564นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า วานนี้ (23 ตุลาคม 2564) เวลา 14.00 น. ณ โรงแรม แมนดาริน โอเรียนเต็ล พล.อ.ประยุทธ์ จันทร์โอชา นายกรัฐมนตรีและรมว.กลาโหม มอบนายอิทธิพล คุณปลื้ม รัฐมนตรีว่าการกระทรวงวัฒนธรรม ให้นาย Russell Crowe เข้าพบ โดยมีนาย Allan Mckinnon เอกอัครราชทูตออสเตรเลียประจำประเทศไทยร่วมพูดคุย โอกาสนี้ รัฐมนตรีว่าการกระทรวงวัฒนธรรม มอบของขวัญและช่อดอกไม้ เพื่อแสดงการต้อนรับและขอบคุณนักแสดงฮอลลีวูด ที่ชื่นชมประเทศไทย คนไทย และโครงการภูเก็ตแซนด์บ็อกซ์ รวมทั้งยังเผยแพร่การท่องเที่ยวสถานที่ต่าง ๆ ผ่านทวิตเตอร์ส่วนตัวระหว่างถ่ายทำภาพยนตร์ในประเทศไทย โฆษกประจำสำนักนายกรัฐมนตรี กล่าวว่า นาย Russell Crowe กล่าวขอบคุณนายกรัฐมนตรีที่มอบของที่ระลึกให้ ตนเองนั้นชื่นชมเมืองไทยเป็นอย่างมาก โดยเฉพาะ ลักษณะนิสัย น้ำใจของคนไทย ที่ทำให้เวลาที่เดินทางไปไหนรู้สึกดีอยู่เสมอ โดยนาย Russell Crowe ยังเดินทางไปเที่ยวสถานที่ต่าง ๆ รวมทั้งบางกระเจ้า รู้สึกประทับใจความสวยงามของธรรมชาติในประเทศไทยสำหรับอาหารไทยชื่นชอบ อาทิ แกงเผ็ด ข้าวซอย พะแนง ทั้งนี้ นาย Russell Crowe ยังชื่นชมกองถ่ายภาพยนตร์ไทยว่ามีฝีมือและมีคุณภาพ ระหว่างการพูดคุย นาย Russell Crowe ยังได้เสนอข้อคิดเห็นจากการท่องเที่ยวสถานที่ต่าง ๆ โดยแนะนำให้เพิ่มป้ายบอกทางภาษาอังกฤษในพื้นที่ต่าง ๆให้มากขึ้น โดยเฉพาะสถานที่ที่เป็นแหล่งท่องเที่ยวใหม่ ๆ เพื่อให้นักท่องเที่ยวชาวต่างชาติได้รับความสะดวก รวมทั้งยังสนใจสอบถามรายละเอียดวัฒนธรรมไทย ภาษไทย ที่ยังไม่เข้าใจ อาทิ คำว่า ขอบคุณมาก กับ ขอบคุณครับ ด้วย โฆษกประจำสำนักนายกรัฐมนตรี กล่าวต่อว่า รัฐบาลส่งเสริมอุตสาหกรรมการถ่ายทำภาพยนตร์ต่างประเทศในประเทศไทย โดยประเทศไทยถือเป็นจุดหมายปลายหนึ่งของคณะถ่ายทำภาพยนตร์จากทั่วโลก ด้วยความได้เปรียบทั้งความสวยงามของสถานที่ ความพร้อมด้านโครงสร้างพื้นฐานการถ่ายทำ อุปกรณ์ที่ทันสมัย และบุคลากรไทยที่มีความชำนาญ และคุณภาพ รวมทั้งมาตรการสนับสนุนของภาครัฐ อย่างไรก็ตาม อาจมีการชะลอตัว จากการแพร่ระบาดของโรคติดเชื้อไวรัสโคโรนา 2019 ส่งผลกระทบต่ออุตสาหกรรมภาพยนตร์ทั่วโลก นายกรัฐมนตรีเคยกล่าวถึง เสน่ห์ ของประเทศไทย นอกจากความสวยงามของธรรมชาติและความหากหลายวัฒนธรรม คือ รอยยิ้ม และความเป็นมิตรของคนไทยที่พร้อมต้อนรับผู้มาเยือนอยู่ทุกเมื่อ -001,https://www.naewna.com/politic/610958,2021_10_24
โคราชหนาวแล้ว! เที่ยว'วังน้ำเขียว'คึกคัก กางเต็นท์แน่น ร้านของฝากขายดี,24 ตุลาคม 2564 ผู้สื่อข่าวรายงานว่า ในช่วงวันหยุดยาว 3 วัน ที่อำเภอวังน้ำเขียว จังหวัดนครราชสีมา มีความคึกคักอย่างมาก มีนักท่องเที่ยวแห่มาเที่ยวรับอากาศที่เริ่มหนาวเย็น อยู่ที่ 21 องศา โดยฌพาะที่ผาเก็บตะวัน อุทยานแห่งชาติทับลาน ต้อนรับการผ่อนคลายมาตรการโควิด19 ตามรีสอร์ทที่พักมีรถจอดกันหนาตา จุดกางเต็นท์มีนักท่องเที่ยวมาจองที่กางเต็นท์พักแรมกันอย่างเนื่องแน่น ส่วนตลาดขายของฝาก ร้านอาหารต่างได้รับอานิสงส์ขายดีกันถ้วนหน้า ขณะที่อุทยานแห่งชาติทับลาน นายประวัติศาสตร์ จันทร์เทพ หัวหน้าอุทยานแห่งชาติทับลาน เปิดเผยว่า ในส่วนของผาเก็บตะวัน ที่บ้านสุขสมบูรณ์ ตำบลไทยสามัคคี และหน่วยพิทักษ์อุทยานแห่งชาติทับลานที่ 13 (สวนห้อม) บ้านสวนห้อม ตำบลวังน้ำเขียว อำเภอวังน้ำเขียว จังหวัดนครราชสีมา ก็สนองมาตรการเปิดประเทศของรัฐบาล ก็จะเปิดให้บริการขึ้นไปเที่ยวและกางเต็นท์ในวันที่ 1 พฤศจิกายน นี้ ด้วย ด้านนายพงษ์เทพ มาลาชาสิงห์ ประธานชมรมส่งเสริมการท่องเที่ยวอำเภอวังน้ำเขียว กล่าวว่า หลังจากที่ทางจังหวัดนครราชสีมา มีมาตรการผ่อนคลายมาตรการโควิด 19 ทำให้ในช่วงวันหยุดยาว 3 วัน ที่อำเภอวังน้ำเขียว มีความคึกคักเป็นอย่างมาก ที่พัก จุดกางเต็นท์ต่างมีคนมาจองพัก ร้านอาหาร ร้านขายของฝาก แหล่งท่องเที่ยว ได้รับอานิสงส์นักท่องเที่ยวแห่ใช้สิทธิ์คนละครึ่งจำนวนมาก ประกอบกับทางรัฐบาลจะมีการเปิดประเทศในวันที่ 1 พฤศจิกายน นี้ ทางอุทยานแห่งชาติทับลานจะเปิดผาเก็บตะวันแหล่งท่องเที่ยวยอดนิยมของวังน้ำเขียวให้มาเที่ยวและกางเต็นท์ได้ นอกจากนี้ทางชมรมฯ ก็จะมีการจัดกิจกรรมกระตุ้นการท่องเที่ยว โดยในเดือนพฤศจิกายนนี้ จะจัดปั่นเก็บตะวัน คิดถึงวังน้ำเขียว ในตำบลไทยสามัคคีในช่วงเดือนธันวาคม จะจัดวิ่งวิ่งชีวมณฑล ที่ตำบลอุดมทรัพย์ คาดว่าในช่วงดังกล่าวมีเงินสะพัดหลายสิบล้านบาท แต่อย่างไรก็ตามก็ยังมีมาตรการป้องกันโควิด19 ตามมาตรการของสาธารณสุขอย่างเคร่งครัด. 012,https://www.naewna.com/likesara/610992,2021_10_24
ตะลึง! จับ 120 หนุ่มสาวชาวเมียนมา ลอบข้ามชายแดนเข้าไทย จ่ายหัวละ 2 หมื่น,"120 หนุ่มสาวชาวเมียนมา ลอบข้ามชายแดนเข้าไทย สุดท้ายไม่รอดโดนรวบกลางป่า สารภาพจ่ายค่าหัวให้นายหน้าชาติเดียวกัน 17,000-20,000 บาท เมื่อวันที่ 24 ตุลาคม 2564 ผู้สื่อข่าวรายงานว่า กรณี นายจีระเกียรติ ภูมิสวัสดิ์ ผู้ว่าราชการจังหวัดกาญจนบุรี พล.ต.บรรยง ทองน่วม ผบ.พล.ร.9 พล.ต.ต.ไพโรจน์ คุ้มภัย ผบก.ภ.จว.กาญจนบุรี พ.อ.เฉลิมชัย ชัดใจ ผบ.ฉก.ลาดหญ้า กกล.สุรสีห์ พ.อ.ธัชเดช อาบัวรัตน์ รอง.ผบ.ฉก.ลาดหญ้า กกล.สุรสีห์ พ.ต.อ.สุกิจ ก้องจตุศักดิ์ ผกก.กก.ตชด.13 (ค่ายพระพุทธยอดฟ้า)มอบนโยบายให้หน่วยงานในสังกัดสนธิกำลังเฝ้าระวังป้องกันการกระทำผิดกฎหมายทุกชนิด โดยเฉพาะการลักลอบเข้ามาราชอาณาจักรไทยโดยผิดกฎหมายของแรงงานจากประเทศเพื่อนบ้าน ในช่วงการแพร่ระบาดของเชื้อไวรัสโควิด-19 โดยเน้นย้ำบริเวณชายแดน 5 อำเภอ ที่มีแนวเขตติดกับประเทศเมียนมา ล่าสุดเมื่อเวลา 10.00 น.ที่ผ่านมาเจ้าหน้าที่ทหาร กกล.สุรสีห์ โดย ฉก.ลาดหญ้า ได้รับการประสานจากชุดปฏิบัติการข่าว กกล.สุรสีห์ ได้รับแจ้งจากพลเมืองดีว่าพบกลุ่มบุคคลเป็นจำนวนมากหลบซ่อนตัวอยู่ที่บริเวณชายป่า ท้องที่หมู่ 4 ต.ศรีมงคล อ.ไทรโยค จ.กาญจนบุรี หลังจากได้รับแจ้งจึงจัดกำลังร่วมกับเจ้าหน้าที่ร้อย.ตชด.136เจ้าหน้าที่ตำรวจสภ.ไทรโยค เจ้าหน้าที่ฝ่ายปกครอง อ.ไทรโยค และสาธารณะสุข อ.ไทรโยค เข้าทำการตรวจสอบ ผลการตรวจสอบพบกลุ่มแรงงานชาวเมียนมาหลบซ่อนตัวอยู่ในป่าเป็นจำนวนมาก เจ้าหน้าที่จึงส่งสัญญาณพร้อมกับเข้าจับกุมตัว โดยสามารถจับกุมตัวได้ทั้งหมด จำนวน 120 คน เป็นชาย 65 คน หญิง 55 คน เจ้าหน้าที่สาธารณสุขได้ทำการตรวจวัดอุณหภูมิในร่างกาย เบื้องต้นไม่พบสูงเกิน 37.5 องศาเซลเซียส จากการสอบสวนทราบว่า แรงงานทั้งหมดมาจาก จ.ทวาย จ.ย่างกุ้ง จ.มะละแหม่ง จ.พะโค ประเทศเมียนมา โดยมีจุดมุ่งหมายเดินทางไปทำงานในพื้นที่กรุงเทพฯ , จ.นครปฐม และ จ.สมุทรสาคร โดยเสียค่าใช้จ่ายในการเดินทางให้กับนายหน้าคนชาติเดียวกันไปแล้วคนละ 17,000 - 20,000 บาท ขึ้นอยู่กับระยะทาง หลังจากผู้ต้องหายอมรับสารภาพ เจ้าหน้าที่จึงคุมตัวส่งพนักงานสอบสวน สภ.ไทรโยค เพื่อดำเนินคดีในความผิดฐานลักลอบเข้ามาในราชอาณาจักรไทยโดยไม่ได้รับอนุญาต (พ.ร.บ.คนเข้าเมือง พ.ศ.2522)และฝ่าฝืนคำสั่งคณะกรรมการโรคติดต่อจังหวัดกาญจนบุรี จากนั้นจะมอบหมายให้หน่วยงานที่เกี่ยวข้องผลักดันกลับประเทศต่อไป - 006",https://www.naewna.com/local/611078,2021_10_24
มามุงเลย! คอหวยแห่ส่องเลขธูป 'เจ้าแม่ตะเคียนทองทิพย์' วัดภูตะเภาทอง,มาแล้วเลขเด็ดธูปมงคลปริศนา เจ้าแม่ตะเคียนทองทิพย์ วัดภูตะเภาทอง อ.หนองวัวซอ จ.อุดรธานี คอหวยตาผึ่ง เห็นตัวเลขเด่นชัด 24ต.ค.64 ผู้สื่อข่าวรายงานว่า ที่วัดภูตะเภาทอง ต.กุดหมากไฟ อ.หนองวัวซอ จ.อุดรธานี ซึ่งตรงกับวันหยุดยาวของวันสุดท้าย มีนักท่องเที่ยว คอหวย สายบุญสายพญานาค ทยอยเดินทางมากราบไหว้ขอโชคลาภ ความรัก และหน้าที่การงาน จากหินตะเภาทอง ปู่หินหยก เจ้าปู่มุจลินท์นาคราช และตอตะเคียนพันปี เจ้าแม่ทองทิพย์ หลังผ่านจุดคัดกรองการแพร่ระบาดโควิด 19 โดยทุกคนต้องสวมแมสก์ เว้นระยะห่าง อยู่กันเป็นกลุ่มคณะที่มาด้วยกัน ทั้งนี้เพื่อความปลอดภัยของนักท่องเที่ยวทุกคน หากใครไม่ปฏิบัติตาม ทางวัดจะไม่ให้เข้าเยี่ยมชมกราบไหว้เป็นอันขาด หลังจากนักท่องเที่ยวและคอหวยจากทั่วทุกสารทิศ ชมความงดงามรอบบริเวณวัด และสักการะสิ่งศักดิ์สิทธิ์เสร็จแล้ว เพราะทุกคนตั้งใจเดินทางมาขอโชคลาภเลขเด็ดปริศนาจากธูปมงคล เจ้าแม่ตะเคียนทองทิพย์ยกมืออธิฐานจิตขอโชคลาภ โดยวันนี้ นายอนุชา ธาตุวิสัย อายุ 25 ปี ชาว ต.บ้านธาตุ อ.เพ็ญ จ.อุดรธานี เป็นตัวแทนอธิฐานจุดธูปมงคลขอเลขเด็ดเจ้าแม่ตะเคียนทองทิพย์ เนื่องจากเจ้าแม่ฯจะชอบให้โชคลาภกับผู้ชาย และทุกครั้งเจ้าแม่ฯ จะให้เป็นเลขเป็นปริศนา หรือมองไม่ค่อยชัด แล้วแต่ใครจะเห็นเป็นตัวเลขอะไร และจะให้โชคนักท่องเที่ยวจากทางไกลที่ ซึ่งเป็นความเชื่อ และศรัทธาส่วนบุคคลที่ห้ามกันไม่ได้ โดยการจุดธูปมงคลขอเลขเด็ดในวันนี้ บางคนมองเห็นเป็นหมายเลข 365 บางคนมองเห็นเป็นเลข 385 สร้างความแปลกใจกับคอหวยที่พากันเชื่อว่า เจ้าแม่ตะเคียนฯ ท่านให้เลขเด็ดงวดนี้เป็นปริศนาเป็นครั้งที่ 4 เพราะ 3 งวดที่ผ่านมา ท่านให้ปริศนาเลขเด็ด 3 ตัวตรงๆ หลังคอหวยพากันตีความหมายเลขเด็ดปริศนาของเจ้าแม่ฯ ถูกทุกครั้ง และได้โชคลาภกันไปถ้วนหน้า เมื่อได้เลขเด็ดสมใจหมาย ต่างพากันหยิบโทรศัพท์มือถือขึ้นมาถ่ายภาพเก็บไว้ นำกลับบ้านไปส่องตีเลขเด็ดปริศนาเจ้าแม่ฯ นำไปเสี่ยงโชคซื้อสลากกินแบ่งรัฐบาลงวดที่จะถึงนี้ (1 พ.ย.64) นายอนุชา ธาตุวิสัย เปิดเผยว่า ทราบข่าวจากสื่อโซเชียล และทีวีช่องต่างๆ ว่าเจ้าปู่มุจลินท์นาคราช และเจ้าแม่ตะเคียนทองทิพย์ท่านมีความศักดิ์สิทธิ์ และชอบให้โชคลาภแก่นักท่องเที่ยว และคอหวยแทบทุกงวด ซึ่งวันนี้เป็นวันหยุด ตนและครอบครัวพากันตั้งใจเดินทางมาทำบุญ ขอพรขอโชคลาภเลขเด็ดจากท่าน เพราะเป็นคนชอบเสี่ยงโชคอยู่แล้ว โดยวันนี้ตนโชคดีมากที่ เป็นตัวแทนจุดธูปมงคลอธิฐานขอโชคลาภเลขเด็ดจากท่าน และตนเห็นเป็นเลข 365 แต่บางคนมองเห็นเป็นเลข 385 ซึ่งก็แล้วแต่สายตาของแต่และคนจะมองเห็น เพราะเลขตัวกลางไม่ค่อยชัดเจน บางคนเห็นเป็นเลข 6 บางคนเห็นเป็นเลข 8 และตนเชื่อว่าเจ้าแม่ฯท่านให้เป็นปริศนาเลขเด็ดอีกแล้วในครั้งนี้ หากถูกลอตเตอรี่รางวัลใหญ่หรือน้อย ก็จะพากันเดินเดินทางกลับมาทำบุญ ช่วยสร้างอุโบสถที่วัดภูตะเภาทองแห่งนี้. -008,https://www.naewna.com/likesara/611090,2021_10_24
เช็คที่นี่! เปิดรายชื่อ 63 โรงเรียนแรกในกทม.ที่อนุญาตให้เปิดการเรียนการสอน,เมื่อวันที่ 24 ตุลาคม 2564กรุงเทพมหานคร โดย สำนักอนามัย เผยรายชื่อ 63 โรงเรียนแรกในพื้นที่กรุงเทพมหานคร ที่ได้รับอนุญาตให้เปิดการเรียนการสอนได้ โดยขอให้ดำเนินการตามมาตรการป้องกันโรคโควิด -19 อย่างเคร่งครัด ดังนี้ -001,https://www.naewna.com/local/610959,2021_10_24
วันหยุดสุดชิว! จิบกาแฟดริปริมทุ่ง ชมหมอก'ยอดเขางู'แลนด์มาร์คราชบุรี,24 ตุลาคม 2564 แนวหน้าออนไลน์พาไปเที่ยวนั่งชิวช่วงบรรยากาศปลาายฝนต้นหนาวจังหวัดราชบุรีที่ร้านโคตรเจ๋ง pop up barbershop and craft cafeที่ตั้งอยู่บนเถียงนาติดริมถนนค่ายบูรฉัตร-เขางู ราชบุรี ต.เกาะพลับพลา อ.เมือง จ.ราชบุรี ก่อนถึงปั้มน้ำมัน ฝั่งขาเข้าเมืองราชบุรี ช่วงนี้กำลังได้รับความสนใจจากบรรดาคอกาแฟ สายดริปและมอคค่าพอท กาแฟแบบกาต้ม กับบรรยากาศบนเถียงนาที่มีนาข้าวล้อมรอบ แถมยังมีเทือกเขางูแลนด์มาร์คเมืองราชบุรี ที่ตอนนี้กำลังมีเมฆหมอกปกคลุ่มท่ามกลางความเขียวชอุ่มของผืนนาข้าว ของ 2 สามีภรรยา ช่างภาพและนักร้องสายวินเทจ ที่ว่างจากงานหลังได้รับผลกระทบจากโควิด-19 หันมาเปิดร้านตามฝัน ที่ใช้ชีวิตแบบเรียบง่ายแบบธรรมชาติ นายเทิดธัญ เจริญรัตน์ อายุ 39 ปี หรือ เจ๋ง ช่างภาพกองถ่ายภาพยนตร์และโปรดักชั่น และน.ส.เกตุชุลี ถึงจอหอ อายุ 36 ปี ครูสอนภาษาออนไลน์ นักร้องนำวงดนตรี 2 สามีภรรยา เจ้าของ โคตรเจ๋ง pop up barbershop and craft cafe เล่าให้ฟังว่า ตนทั้ง 2 คน เจอพิษจากโควิด-19 ด้วยอาชีพ ช่างภาพและนักร้อง โดนสั่งปิดตามมาตรการของ ศบค. ทำให้ว่างงาน จึงได้หันมาหางานที่พอจะทำได้ โดยสามีถนัดชงกาแฟและตัดผม ส่วนภรรยาชอบทำอาหาร และร้องเพลงโฟรคซอง โดยมีรถตู้คันเก่าสภาพออกแนววินเทจ และมาเห็นทำเลตรงที่ตั้งร้าน ด้านหน้าติดถนน และด้านหลังมีผืนนาและ เขางู ซึ่งเป็นสถานที่ท่องเที่ยวของราชบุรี จึงได้มาขอเช่ากับทางเจ้าของที่นา เปิดเป็นร้านตัดผมสไตลวินเทจ โดยมีเต็นท์เล็กๆ 1 หลัง และใช้รถตู้คันเก่าเป็นร้านตัดผม และนั่งร้องเพลงแบบโฟรคซองเพื่อสร้างบรรยากาศ และจำหน่ายกาแฟแบบมอคค่าพอทด้วย ซึ่งเริ่มเปิดร้านใหม่ๆ ก็จะมีนักท่องเที่ยวและเพื่อนๆ มาช่วยกันอุดหนุน พร้อมทั้งโปรโมทร้านผ่านโซเชียล จนกลายเป็นที่รู้จักของคนทั่วไป นายเทิดธัญ เล่าให้ฟังอีกว่า หลังจากเปิดร้านมาได้ 2 เดือนเศษ ก็เริ่มมีทุนและเริ่มขยับขยายร้าน ซึ่งได้ต่อเป็นกระท่อมเล็กๆ เปิดเป็นร้านจำหน่ายเครื่องดื่มและเมนูทานเล่น ประกอบกับช่วงนี้นาข้าวกำลังออกรวงข้าว เขียวขจีเต็มผืนนา ประกอบกับมีฝนตกทำให้มีเมฆหมอกปกคลุมยอดเขางูสร้างบรรยากาศ เหมาะแก่การมานั่งจิบกาแฟและถ่ายภาพเป็นอย่างมาก สำหรับเมนูของทางร้านเราจะมีเมนูซิกเนเจอร์ กาแฟน้ำตะคร้อ ซึ่ง 1 ปี จะมีครั้งเดียวเป็นผลไม้หายากโดยจะมีขายช่วงเดือน พฤษภาคม-กันยายนเท่านั้น ส่วนอีกเมนูยอดฮิตของทางร้านเลย จะเป็นกาแฟดริป เราจะให้เมล็ดกาแฟมาจากน่าน สายโรบัสต้า จะมีความพิเศษอยู่ตรงที่ชุดดริป เป็นการประกอบขึ้นเองโดยใช้วัสดุธรรมชาติ มารังสรรค์เพื่อเพิ่มอรรถรสในการจิบกาแฟ ซึ่งในชุดดริปกาแฟ จะมีน้ำโซดาให้ดื่มเพื่อล้างปากก่อนที่จะจิบกาแฟของเราด้วย สำหรับราคามีทั้งชุดเล็ก ชุดละ 120 บาท ชุดกลาง 150 บาท และชุดใหญ่ 180 บาท ส่วนเมนู มอคค่าพอท จะเป็นกาแฟสายพันธุ์เดียวกัน คือโรบัสต้า เมล็ดกาแฟจากน่าน เริ่มที่ราคา แก้วละ 50 บาท ถ้านั่งทานที่ร้าน แบบหม้อต้ม (กาชง) ราคาชุดละ 70 บาท นอกจากเมนูกาแฟแล้วเรายังมีเมนูเครื่องดื่มทั่วๆไป มีให้เลือกหลากหลายเมนู อาทิ ชาชง ชามะนาว น้ำส้ม โซดามะนาว หรือจะเป็นเมนูแบบน้ำคลาสสิค เริ่มที่แก้วละ 40 - 60 บาท ส่วนใครที่อยากทานเมนูทานเล่นที่ร้านก็มีให้บริการเช่นกัน อาทิ เมนู มาม่าผัด มาม่าต้มยำ ไข่กระทะ บาบีคิว แซนวิส ปังกอบปังปิ้ง และแฮมเบอร์เกอร์ ส่วนหน้าหนาวที่จะถึงนี้ก็จะมีเมนูสเต็ก มาเสริมด้วย สำหรับร้านโคตรเจ๋ง pop up barbershop and craft cafe เปิดทุกวัน เสาร์ - อาทิตย์ และวันหยุดนักขัตฤกษ์ เปิดบริการ เวลา 8.00 - 17.00 น. โทรสอบถามเส้นทางที่ 084-692-4922 หรือ ติดตามได้ที่ FB แฟนเพจ โคตรเจ๋ง pop up barbershop and craft cafe. 012,https://www.naewna.com/likesara/610956,2021_10_24
นักท่องเที่ยวแห่เข้าชมความน่ารักสัตว์ ที่ 'ศูนย์แสดงพันธุ์สัตว์ป่าราชบุรี',นักท่องเที่ยวจำนวนมากเดินทางเข้าชมสัตว์ที่ศูนย์แสดงพันธุ์ชนิดสัตว์ป่า ศูนย์ช่วยเหลือสัตว์ป่าที่ 3 เขาประทับช้าง หลังกลับมาเปิดให้บริการอีกครั้ง ตามการผ่อนปรน โดยเปิดให้นักท่องเที่ยวเข้าฟรี ท่ามกลางลมพัดโชยอากาศที่เย็นสบายตลอดทั้งวันในช่วงวันหยุดพักผ่อนสุดสัปดาห์ 24 ต.ค.64 บรรยากาศภายในสวนสัตว์เปิด ศูนย์แสดงพันธุ์ชนิดสัตว์ป่า ศูนย์ช่วยเหลือสัตว์ป่าที่ 3 เขาประทับช้าง อำเภอจอมบึง จังหวัดราชบุรี เต็มไปด้วยนักท่องเที่ยวทั้งชาวไทยและชาวต่างชาติ ที่ได้พาบุตรหลาน มาเข้าเยี่ยมชม และ ให้อาหารสัตว์พร้อมทั้งถ่ายรูปเพื่อเก็บภาพความประทับใจ กับบรรดาสัตว์นานาชนิด โดยบรรยากาศในช่วงเช้ามีลมพัดโชยประกอบกับสภาพอากาศที่เย็นสบายท่ามกลางต้นไม้ใหญ่นานาพันธุ์ที่ขึ้นปกคลุมรายล้อมไปทั่วบริเวณ โดยมีการคัดกรองอุณหภูมิ ลงทะเบียนและดูแลตามมาตรการด้านสาธารณะสุข ในการเปิดให้บริการ ตามการผ่อนปรน หลังปิดให้บริการมานาน โดยในการเยี่ยมชมสัตว์ในส่วนจัดแสดง นักท่องเที่ยวต้องล้างมือด้วยเจลแอลกอฮอล์ที่เตรียมไว้บริเวณทางเข้า ซึ่งที่ศูนย์แสดงพันธุ์ชนิดสัตว์ป่า ศูนย์ช่วยเหลือสัตว์ป่าที่ 3 เขาประทับช้าง มีสัตว์หลากหลายชนิด อาทิ เลียงผา และมีสัตว์ป่าสงวนที่ใกล้สูญพันธุ์มาแสดงให้นักท่องเที่ยวได้ชม อาทิ เม่น กวาง อูฐ เสือ นกเงือก อีแร้ง และสัตว์ป่าหายากที่ใกล้สูญพันธุ์อีกหลายชนิด โดยที่เด็กๆ สามารถสัมผัสโดยการให้อาหาร เช่น ผัก ผลไม้ หญ้าให้กินได้อย่างใกล้ชิด ทั้งนี้ที่ศูนย์แสดงพันธุ์ชนิดสัตว์ป่า ศูนย์ช่วยเหลือสัตว์ป่าที่ 3 เขาประทับช้าง เปิดบริการทุกวันตั้งแต่เวลา 8.00 น. – 16.00 น. ตั้งอยู่เชิงเขาประทับช้าง เขตติดต่อกับสวนพฤกษศาสตร์วรรณคดีภาคกลาง เป็นศูนย์เพาะเลี้ยง และขยายพันธ์สัตว์ป่าที่กำลังจะสูญพันธ์ ส่วนหนึ่งจัดเป็นสวนสัตว์เปิดให้ประชาชนทั่วไปได้ชมสัตว์ป่าอย่างใกล้ชิด มีพื้นที่โดยรอบทั้งหมด 30 ไร่ เป็นพื้นที่เฉพาะให้นักท่องเที่ยวเดินชมสัตว์ที่อยู่ในสวนสัตว์ได้ประมาณ 10 ไร่ ซึ่งสัตว์ที่อยู่ในสวนสัตว์เปิด สถานีวิจัยการเพาะเลี้ยงสัตว์ป่าเขาประทับช้าง เป็นสัตว์ที่ชาวบ้าน หรือประชาชนบริจาคเข้ามาทั้งหมด ปัจจุบันอยู่ในความดูแลของศูนย์เพาะเลี้ยงและขยายพันธุ์สัตว์ป่าเขาประทับช้าง กองอนุรักษ์สัตว์ป่า กรมป่าไม้ กระทรวงเกษตรและสหกรณ์ เป็นสวนป่าร่มรื่น รวบรวมพรรณไม้ในวรรณคดีหายากหลายชนิด และ เป็นสถานีเดียวที่มีการเพาะเลี้ยงและแพร่พันธุ์เสือ นอกจากนี้ยังมีสัตว์อื่นๆ เช่น เลียงผา ไก่ต๊อก กวาง เสือ นกกระจอกเทศ ฯลฯ ซึ่งส่วนใหญ่เป็นสัตว์ที่ได้รับการบริจาคหรือถูกจับยึดมาได้ นำมาอภิบาลและขยายพันธุ์ ให้อาศัยอยู่ในบริเวณสวนสัตว์เปิดเขาประทับช้าง เปิดให้นักท่องเที่ยวเข้าชมทุกวัน โดยไม่เสียค่าใช้จ่าย แต่ยินดีรับการบริจาค เพื่อใช้เป็นค่าอาหารสัตว์และค่าบำรุงสวนสัตว์ ศูนย์แสดงพันธุ์ชนิดสัตว์ป่า ศูนย์ช่วยเหลือสัตว์ป่าที่ 3 เขาประทับช้าง ตั้งอยู่ที่ตำบลปากช่อง อำเภอจอมบึง จังหวัดราชบุรี โทรสอบถามรายละเอียดเส้นทาง 085-2310339 หรือ 032-211025 ต่อ 807 บริการเข้าชมฟรี และสามารถบริจาคเพื่อซื้ออาหารไปเลี้ยงสัตว์ป่าได้. -008,https://www.naewna.com/likesara/611092,2021_10_24
'ปราสาทสายฟ้า' แรงชนะราชันมังกร 2-1 รั้งจ่าฝูงไทยลีก,"การแข่งขันฟุตบอลไฮลักซ์ รีโว่ ไทยลีก 2021/22 เกมที่ 9 ของฤดูในวันอาทิตย์ที่ 24 ต.ค. 2564 บุรีรัมย์ ยูไนเต็ด ยกทัพไปเยือนสนามมิตรผล สเตเดียม ของราชบุรี เอฟซี ราชันมังกรที่มาในเสื้อส้ม กางเกงขาว ถุงเท้าส้ม เป็นฝ่ายเขี่ยบอลเล่นก่อน บุกจากซ้ายไปขวา ส่วนปราสาทสายฟ้า ที่ลงสนามในชุดสีกรมท่าล้วน บุกจากขวามาซ้ายของสนามแข่งขัน นาทีที่ 3 พรรษา เหมวิบูลย์ จ่ายบอลออกทางซ้ายให้ ซามูเอล โรซา แทงบอลทะลุช่องเข้าเขตโทษให้ ศุภชัย ใจเด็ด ได้ยิงบอลเร็ว ทว่าโดนบอลไม่ดีทำให้บอลกลิ้งออกหลังไปจากนั้นไม่มีจังหวะได้ลุ้นประตูจากทั้ง 2 ทีม ทำให้จบครึ่งแรก บุรีรัมย์ ยูไนเต็ด บุกเสมอกับราชบุรี เอฟซี อยู่ 0-0กลับมาสู้กันต่อครึ่งเวลาหลัง นาทีที่ 48 ปราสาทสายฟ้า ได้เตะมุมทางขวา อ่อง ธู เปิดบอลเข้ามาในเขตโทษ สิทธิโชค กันหนู ชิงโหม่งสกัดบอลออกเส้นข้างได้ก่อนที่ ศุภชัย ใจเด็ด จะโถมเข้าไปโหม่งทำประตู นาทีที่ 54 ราชันมังกร เปิดเกมบุกใส่ แดร์เลย์ ได้บอลในกรอบเขตโทษ ก่อนจะตัดสินใจยิงติดบล็อกผู้เล่นปราสาทสายฟ้า บอลเด้งมาหา แดร์เลย์ ได้แต่งบอล แล้วยิงบอลเรียดหายเข้าประตูไป ราชบุรี เอฟซี ขึ้นนำ บุรีรัมย์ ยูไนเต็ด 1-0 นาทีที่ 73 นฤบดินทร์ วีรวัฒโนดม วางบอลยาวจากแดนหลังขึ้นไปหน้า ผู้เล่นราชันมังกร ได้โหม่งสกัดบอล ไมคอน มาร์เกวซ วิ่งโฉบตัดบอลให้ ศุภชัย ใจเด็ด ลากขึ้นหน้า แล้วจ่ายออกซ้ายให้ ซามูเอล โรซา เปิดบอลย้อยเข้ามาในเขตโทษ ศุภชัย ใจเด็ด โหม่งบอลย้อนทางเข้าประตูไป บุรีรัมย์ ยูไนเต็ด ตามตีเสมอเป็น 1-1 นาทีที่ 84 อ่อง ธู ตัดบอลได้กลางสนาม กระชากบอลขึ้นหน้า ปาดออกขวาให้ ไมคอน มาร์เกวซ ที่วิ่งทำทางมา แตะบอลต่อให้ ซามูเอล โรซา เกี่ยวบอลก่อนจะยิงโล่ง ๆ บอลกลิ้งเข้าประตูไป ปราสาทสายฟ้า แซงออกนำ 1-2จากนั้นไม่มีประตูเพิ่ม จบเกม บุรีรัมย์ ยูไนเต็ด บุกยิงแซงชนะ ราชบุรี เอฟซี ไปได้ 1-2 ส่งผลให้ ปราสาทสายฟ้า คว้า 3 คะแนน พร้อมกับขยับไปมี 22 คะแนน จากการลงเล่น 9 นัด ครองบัลลังก์จ่าฝูงต่อไป ผลคู่อื่นๆ ดาร์บี้แมตซ์รังสิต แชมป์เก่า บางกอกกล๊าส เปิดบ้านเบียดชนะ ทีมเยือน แข้งเทพ ทีมมหาเศรษฐีแบงค็อก ยูไนเต็ดได้1-0 จากการยิงของจอมเก๋า มุ้ย ธีรศิลป์ แดงดา การท่าเรือเอฟซี ของโค้ชโอ่ง ดุสิต เฉลิมแสนชนะพีทีประจวบ 2-0 จากการยิงของบดินทร์ ผาลาและ ปาตินโญ่ นักเตะฟิลิปปินส์ และหนองบัวลำภูพิชญ์ชนะสุพรรณบุรี เอฟซีได้ 2-1 จากการยิงของแฮมิลตัน โซอาเรสและยอด จันทรวงศ์ ส่วนสุพรรณบุรีได้ประตูจาก แพททริค ไรเชลล์ นักเตะฟิลิปปินส์ สรุปคะแนนจาก 9 เกม บุรีรัมย์ 22 คะแนน แบงค็อก ยูไนเต็ด 19 คะแนนเชียงราย ยูไนเต็ด 17 คะแนน ผลไทยลีก 2 4 คู่ ลำพูนวอร์ริเออร์สเสมอกับแพร่ 1-1,ระยองเอฟซีชนะอุดรธานีเอฟซี 2-0,ชัยนาทฮอร์นบิลชนะเชียงใหม่เอฟซี 3-1 อยุธยายูไนเต็ดชนะราชประชา 2-0 ไทยลีก 3 โซนเหนือ แม่สอดยูไนเต็ดแพ้สี่แควซิตี้ 3-0พิษณุโลกเสมออุตรดิตถ์ 1-1 แม่โจ้ชนะเชียงรายซิตี้ 1-0 โซนอีสาน ขอนแก่นมอดินแดงชนะอุบลราชธานีครัวนภัส4-1มหาสารคามชนะอุดรธานียูไนเต็ด 1-0 นครราชสีมา ยูไนเต็ดชนะยโสธร 4-0 โซนใต้ ตรังเอฟซีชนะสุราษฎร์ธานีซิตี้่ 1-0 ยาลอซิตี้ยะลาชนะหมอผีสตูล ยูไนเต็ด 2-1 นครศรีธรรมราช ยูไนเต็ดชนะสุราษฎร์ธานีเอฟซี 3-0โซนตะวันออก สอ.รฝ. เสมอกับกองเรือยุทธการ 1-1 บ้านบึงชนะนาวิกโยธินยูเรก้า 2-1 สายมิตร กบินทร์บุรีชนะอัศวินเกาะขวาง 1-0 โซนตะวันตก กาญจนพัฒน์เอฟซีชนะทวีวัฒนา สมุทรสาคร 3-0 สระบุรี ยูไนเต็ด ชนะบางปะอินอยุธยา 2-1 โซน กทม. ปริมณฑล จ่าฝูงกระทิงเพลิง แบงค็อก เอฟซีชนะธนบุรี ยูไนเต็ด 1-0 พรามแบงค็อกชนะอินเตอร์แบงค็อก 3-0 มหาวิทยาลัยนอร์ทกรุงเทพขนะเกร็กคูสายไหมยูไนเต็ด 2-1 นนทบุรี ยูไนเต็ดชนะสยามเอฟซี3-1",https://www.naewna.com/sport/611095,2021_10_24
สุดต้าน'บาส-ปอป้อ'พ่ายญี่ปุ่น -  คว้ารองแชมป์ขนไก่เดนมาร์ก,"บาส เดชาพล พัววรานุเคราะห์-ปอป้อ ทรัพย์สิรี แต้รัตนชัย พ่ายให้กับคู่ญี่ปุ่น ในรอบชิงชนะเลิศ การแข่งขันแบดมินตันเวิลด์ทัวร์ ซูเปอร์ 1000 รายการ วิคเตอร์ เดนมาร์ก โอเพ่น ที่เดนมาร์ก เมื่อวันที่ 24 ต.ค. 2564 ที่ผ่านมา รอบชิงชนะเลิศ ประเภทคู่ผสม บาส-ปอป้อ มือวาง 2 และมือ 3 โลก พบกับ ยูตะ วาตานาเบะ-อริสะ ฮิกาชิโนะ มือวาง 4 และมือ 5 โลกจากญี่ปุ่น ซึ่งสถิติที่เจอกันมา2ครั้ง ปรากฏว่า คู่ของไทยแพ้ไปทั้งหมด โดยครั้งแรกเมื่อเดือนมกราคม ปี 2562 รอบชิงชนะเลิศรายการ มาเลเซีย มาสเตอร์ส บาส-ปอป้อแพ้ 18-21, 18-21 และครั้งล่าสุดเดือนกรกฎาคมที่ผ่านมาในโอลิมปิกโตเกียวรอบก่อนรองชนะเลิศ คู่ไทยแพ้ 1-2 เกม 21-15, 16-21, 14-21 ปรากฏว่า ในการเจอกันครั้งที่3 ยังเป็นคู่ญี่ปุ่นที่ทำได้ดีกว่า เอาชนะไปสองเกมรวด 21-18, 21-9 ทำให้บาส-ปอป้อ คว้ารองแชมป์ไปครอง",https://www.naewna.com/sport/611097,2021_10_24
นิสิตเก่าจุฬาฯร่ายบทกลอนกระแทกคนระยำ จิตใจต่ำ หลงผิดบ้าประชาธิปไตย,เมื่อวันที่ 24 ตุลาคม 2564 น.ส.ศุภมาส เสนะเวสนิสิตเก่าจุฬาลงกรณ์มหาวิทยาลัย โพสต์บทกลอนผ่านเฟชบุ๊กดังนี้ ไร้ค่า ไร้เกียรติ ไร้รากเหง้า ฤๅพวกเจ้าเติบโตจากไม้ไผ่ ไม่รู้คุณไม่รู้จักความภูมิใจ เกียรติภูมิใดใดไม่รู้เลย เหมือนลูกไม่รู้คุณผู้ให้กำเนิด ไม่ทูนเทิดจิตสำนึก มันเฉยเฉย วัฒนธรรมประเพณีไม่คุ้นเคย เหมือนกอสวะลอยเกยไร้ที่มา อดีตกาลใครสร้าง...ร้างรับรู้ น่าหดหู่นี่นิสิตนักศึกษา? สัญลักษณ์ดีเด่นเป็นสง่า นำสัญญาประคองซึ่งความดี เป็นของสูงของสวมบนศีรษะ เป็นสัญญะงดงามล้ำราศรี พระราชทานเปรียบดั่งปัญญามี กลับคิดว่ากดขี่..ช่างเปล่าเปลือง อันมงคลดีงามใดไม่รู้จัก เหล่าหัวใจอัปลักษณ์ไม่รู้เรื่อง หลงกาลีเริงระบำคือรุ่งเรือง ไม่ประเทืองปัญญาน่าอับอาย หรือโคตรเหง้าเจ้าต่ำช้าไม่สอนลูก ไม่รู้ถูกรู้ผิด...คนฉิบหาย ไม่รู้สร้างสรรค์เสริม จ้องทำลาย หากว่าขายชาติได้ คงจะทำ หากว่าไม่เห็นดีงามตามที่ว่า เสือกมาเข้าจุฬาฯมันน่าขำ คิดแต่รื้อทำลาย คนระยำ !!! จิตใจต่ำ หลงผิดบ้าประชาธิปไตย !!! ขอบคุณข้อมูลเฟชบุ๊กศุภมาส เสนะเวส อ่านข่าวที่น่าสนใจ'ไพศาล'ถามชาวจุฬาฯจะยอมให้สภานิสิต 29 คนรื้อถอนขนบธรรมเนียมประเพณีหรือไม่?,https://www.naewna.com/politic/610993,2021_10_24
เอาแล้วไง! เพจดังเตรียมแฉชื่อหมู่บ้านยิงแสงไฟ แหกตาคนไทยเชื่อเป็นบั้งไฟพญานาค,"กลายเป็นเรื่องฮือฮาขึ้นมา เมื่อเพจ พิสูจน์บั้งไฟพญานาค ออกมาแฉถึงปรากฏการณ์ บั้งไฟพญานาคที่ผุดขึ้นจากริมแม่น้ำโขงทางภาคตะวันออกเฉียงเหนือของประเทศไทย ในวันออกพรรษา ซึ่งเมื่อวันที่ 21 ต.ค.ที่ผ่านมา ตลอดแนวจังหวัดริมแม่น้ำโขงโดยเฉพาะที่ อ.รัตนวาปี จ.หนองคาย ซึ่งความเชื่อในเรื่องดังกล่าวได้มีการตั้งคำถามและมีการพิสูจน์กันมาอย่างช้านาน โดยเพจดังกล่าวได้โพสต์ภาพและข้อความระบุว่า พิสูจน์มา 10 ปี ไม่ซ้ำที่ คนยิงก็ยังคงยิงไป คนเฮก็ยังคงเฮไปพบกันที่หน้าสถานทูตลาว จันทร์ที่ 25 ต.ค. เวลา 08:00 น. เพื่อแฉรายชื่อหมู่บ้านลาวทั้งหมด ที่ยิงลูกปืนส่องแสงหลอกชาวหนองคาย บึงกาฬ และชาวไทยทั้งประเทศมาตลอด นี่อาจเป็นจุดเริ่มต้นของการสืบหาต้นสายปลายเหตุที่แท้จริงกันต่อไปขอความกรุณาท่านทูตลาวได้โปรดรับเรื่องด้วยครับสถานทูตลาว 520,502/1-3 ซ.สหการประมูล ถ.ประชาอุทิศ แขวงวังทองหลาง เขตวังทองหลาง กรุงเทพฯ พิกัด https://goo.gl/maps/558XPm9LMZcRCWt47ภาพประกอบ ลูกปืนส่องแสงที่ถ่ายได้จากแก่งอาฮง อ.เมืองบึงกาฬ และบ้านตาลชุม อ.รัตนวาปี 2564. -008 ขอบคุณภาพและข้อมูลจาก : เพจเฟซบุ๊ก พิสูจน์บั้งไฟพญานาค",https://www.naewna.com/likesara/611008,2021_10_24
แม้แต่'นักเขียนซีไรต์'ยังอึดอัดข่าวจุฬาฯ ถาม'ตีวัวกระทบคราด'ใช่หรือไม่?,"24 ตุลาคม 2564วินทร์ เลียววาริณศิลปินแห่งชาติสาขาวรรณศิลป์ นักเขียนชื่อดังเจ้าของรางวัลซีไรต์ ได้โพสต์ข้อความผ่านเพจวินทร์ เลียววาริณ ได้โพสต์บทความลงในเฟชบุ๊ก โดยมีเนื้อหาดังนี้ จอร์จ ออร์เวลล์ (ผู้เขียน 1984, Animal Farm) เขียนว่า The most effective way to destroy people is to deny and obliterate their own understanding of their history. แปลว่า ทางที่มีประสิทธิภาพสูงสุดในการทำลายประชาชน คือปฏิเสธและกวาดทิ้งความเข้าใจของพวกเขาเกี่ยวกับประวัติศาสตร์ของพวกเขาเอง ช่วงหลังนี้ผมได้ยินข่าวเกี่ยวกับจุฬาฯหลายเรื่องซึ่งชวนอึดอัด ทั้งหมดฟังดูดี มีหลักการ ใช้คำพูดสวยหรู แต่อ่านระหว่างบรรทัดแล้ว ก็อดไม่ได้ต้องคิดว่ามันเป็นการ 'ตีวัวกระทบคราด' และ 'โยนหินถามทาง' และ 'กวาดทิ้งความเข้าใจ' ตามคำของ จอร์จ ออร์เวลล์ ข้างต้นหรือไม่ ผมเป็นเด็กต่างจังหวัด เข้ามาเรียนต่อที่กรุงเทพฯในชั้น ม.ศ. 4 ที่โรงเรียนบดินทรเดชา (สิงห์ สิงหเสนี) เช่นเดียวกับโรงเรียนทั่วไป เครื่องแบบนักเรียนปักอักษรย่อ บ.ด. บนหน้าอก แต่ต่างจากโรงเรียนส่วนใหญ่ เรากลัดตราสีทองชิ้นหนึ่งเหนืออักษรย่อ เข็มกลัดนั้นเรียกว่า พระเกี้ยว หลังจากเรียนจบ ม.ศ. 5 ผมมีโอกาสเข้าเรียนในสถาบันที่ใช้ตราพระเกี้ยวอีกครั้ง คือจุฬาลงกรณมหาวิทยาลัย (ในสมัยผมเข้าเรียน ไม่มีการันต์เหนือ ณ) คราวนี้พบว่าเน็กไทที่เด็กปี 1 ใส่ปักตราพระเกี้ยว ชุดนิสิตหญิงก็มีตรานี้เช่นกัน ทั้งที่กลัดบนเสื้อและหัวเข็มขัด พระเกี้ยวคืออะไรกันแน่? พระเกี้ยวหรือจุลมงกุฎเป็นสัญลักษณ์และพิจิตรเลขาประจำรัชกาลในพระบาทสมเด็จพระจุลจอมเกล้าเจ้าอยู่หัว มันมีความเชื่อมต่อกับรัชกาลที่ 4 ด้วย เช่นเดียวกับมหาวิทยาลัยทั่วโลกซึ่งล้วนใช้ตราที่มีความหมาย จุฬาฯก็เช่นกัน ในเมื่อรัชกาลที่ 5 ทรงริเริ่มโครงการสร้างมหาวิทยาลัยแห่งนี้ พระนามของพระองค์ก็เป็นที่มาของนามมหาวิทยาลัย และใช้สัญลักษณ์พระเกี้ยวประจำมหาวิทยาลัย ย้ำ - สัญลักษณ์พระเกี้ยว ไม่ใช่ว่าวจุฬาฯ สถาบันการศึกษาต่างๆ ที่มีรากฐานเดียวกันนี้ ล้วนใช้ตราพระเกี้ยว ไม่ว่าจะเป็นจุฬาฯ โรงเรียนเตรียมอุดมศึกษา บดินทรเดชาฯ หอวัง และอีกหลายๆ โรงเรียน พระเกี้ยวก็คือที่ระลึกชิ้นเล็กๆ ที่เชื่อมนักเรียนและนิสิตกับพระองค์ มันเป็นรากของเรา เมื่อเข้าใจประวัติศาสตร์ที่มา ก็จะรู้ว่าพระเกี้ยวไม่ใช่และไม่เคยเป็นสัญลักษณ์ของความไม่เสมอภาค มันเป็นสัญลักษณ์ของผู้ริเริ่มสร้างมหาวิทยาลัย มันเป็นสัญลักษณ์ของความรู้ และมันเป็นสัญลักษณ์ของความกตัญญู ชาวจุฬาฯไม่ว่ารุ่นไหน อย่าลืมเป็นอันขาดว่าปราศจากเจ้าของตราพระเกี้ยวนี้ ก็ไม่มีเรา ไม่มีเรา ก็ไม่มีอนาคตของเรา ใครก็ตามที่ชอบอ้างถึงอนาคตที่ดีกว่าโดยละทิ้งอดีต พึงสำนึกเสมอว่าอนาคตที่ไร้รากแห่งอดีตก็เหมือนคนที่ไร้เงา ปฏิเสธและกวาดทิ้งความเข้าใจของพวกเขาเกี่ยวกับประวัติศาสตร์ของพวกเขาเอง คุณค่าของมนุษย์เราอยู่ที่ความกตัญญูกตเวทิตา มีคุณให้ทดแทน และหากไม่ทดแทน อย่างน้อยก็ไม่เนรคุณ ขอบคุณข้อมูลเฟชบุ๊กวินทร์ เลียววาริณ",https://www.naewna.com/likesara/611009,2021_10_24
เปิดปมโพลพปชร.เช็คงานส.ส.ใต้ หวั่นโดน ปชช.เทเลือกตั้งครั้งหน้า,เปิดปมโพลพปชร.เช็คงานส.ส.ใต้ ห่างพื้นที่-ทำคะแนนนิยมดร็อป หวั่น ปชช.เทเลือกตั้งครั้งหน้า เมื่อวันที่ 24 ตุลาคม 2564 รายงานข่าวจากพรรคพลังประชารัฐ (พปชร.) แจ้งว่า สำหรับการจัดทำโพลประเมินการทำงาน ส.ส.ของพรรค โดยพบว่า ส.ส.ภาคใต้ส่วนหนึ่ง ไม่ผ่านเกณฑ์ และยังต้องปรับปรุงการทำงานนั้น สืบเนื่องจากการประชุมระดับหัวหน้าภาค 10 ภาค ที่มี พล.อ.ประวิตร วงษ์สุวรรณ รองนายกรัฐมนตรี ในฐานะหน้าพรรค พปชร.เป็นประธาน ในช่วงต้นเดือน ต.ค.ที่ผ่านมา เพื่อรับฟังปัญหาและการทำงานขับเคลื่อนนโยบายของพรรคไปในพื้นที่ต่างๆ ซึ่งมีแกนนำพรรคบางส่วนร่วมด้วย โดยช่วงหนึ่งมีการหยิบยกการทำงานของ ส.ส.ในพื้นที่ภาคใต้มาพูดค่อนข้างมาก ซึ่งแกนนำบางคน ระบุมีเสียงสะท้อนถึงการลงพื้นที่ของ ส.ส. ที่บางคนเพิ่งจะมาลงพื้นที่ก่อนช่วงโควิดระบาดไม่นาน ในขณะที่คนอื่นลงพื้นที่ต่อเนื่อง โดยช่วงหนึ่ง พล.อ.ประวิตร ปรารภว่า รักจะเป็นนักการเมือง แต่ไม่รักที่จะทำพื้นที่ ไม่ทำงานในสภาฯ แล้วจะเป็นไปทำไมจึงมีการเสนอให้ประเมินการทำงานของ ส.ส.เพื่อส่งสัญญาณว่าจะต้องปรับปรุงการทำงานลบจุดอ่อนของตัวเอง หากยังนิ่งเฉยในขณะที่พรรคการเมืองต่างๆ เร่งทำพื้นที่เตรียมพร้อมอยู่ตลอด ก็อาจจะมีผลต่อความนิยมของประชาชนที่มีต่อพรรค พปชร.ในการเลือกตั้งในครั้งหน้าได้ ทั้งนี้ มีรายงานว่า ช่วงต้นเดือน พ.ย.นี้ พล.อ.ประวิตร มีภารกิจลงพื้นที่ปฎิบัติงานที่ภาคใต้ โดยเบื้องต้นมีการเสนอพื้นที่ อ.เทพา จ.สงขลา และจุดอื่น 2 - 3 จุด เพื่อพิจารณาตัดสินใจอีกครั้ง - 006,https://www.naewna.com/politic/611054,2021_10_24
'ดร.ชัยภัฏ'อัดผู้บริหารจุฬาฯ ปล่อยพวก'แหกคอก'ยกเลิกขบวนอัญเชิญพระเกี้ยว,เมื่อวันที่ 24 ตุลาคม 2564 ผู้สื่อข่าวรายงานว่า ในวันนี้ สำนักข่าวTop Newsได้เผยแพร่บทสัมภาษณ์ดร.ชัยภัฏ จันทร์วิไลหัวหน้าคณะพิทักษ์เกียรติภูมิจุฬาฯ ในฐานะอดีตนิสิตคณะสถาปัตยกรรมศาสตร์ จุฬาลงกรณ์มหาวิทยาลัย ที่ให้สัมภาษณ์เรื่อง แถลงการณ์องค์การบริหารสโมสรนิสิตจุฬาลงกรณ์มหาวิทยาลัย (อบจ.)ยกเลิกกิจกรรมขบวนอัญเชิญพระเกี้ยวในงานฟุตบอลประเพณีจุฬาฯ -ธรรมศาสตร์ ว่า การยกเลิกโดยอ้างเหตุผลว่าให้คนเท่าเทียมกันนั้น เป็นการโกหก ตลบตะแลง และสร้างความแตกแยก ซึ่งกิจกรรมขบวนอัญเชิญพระเกี้ยวเป็นการแสดงความกตัญญูรำลึกถึงพระเจ้าอยู่หัวรัชกาลที่ 5 ในฐานะผู้พระราชทานกำเนิดมหาวิทยาลัย แต่การที่มายกเลิกกิจกรรม ถือเป็นการเนรคุณบุญคุณพระเจ้าอยู่หัวรัชกาลที่ 5 คนที่ทำให้คนเท่ากันจริงคือพระเจ้าอยู่หัวรัชกาลที่ 5 พระองค์เดียวเท่านั้น ที่ทรงเลิกทาส เลิกไพร่ และส่งเสริมให้ประชาชนได้รับการศึกษาจนถึงระดับปริญญาตรี คนพวกนี้เหมือนอ่านหนังสือวนไปวนมาไม่เข้าใจ เนรคุณ ใช้คำพูดบิดเบือนสร้างความแตกแยก ทรยศผู้มีพระคุณ ไม่ได้มีอุดมการณ์อะไร แต่เป็นพวกแหกคอก ทั้งนี้ ทางคณะพิทักษ์เกียรติภูมิจุฬาฯ จะออกแถลงการณ์เรื่องนี้ในไม่ช้า ถึงผู้บริหารจุฬาลงกรณ์มหาวิทยาลัย ให้ดำเนินการจัดการกับกลุ่มคนเหล่านี้ที่ทำผิดซ้ำซาก โดยเฉพาะ นายเนติวิทย์ โชติภัทร์ไพศาล นายกสโมสรนิสิตจุฬาลงกรณ์มหาวิทยาลัย หากผู้บริหารจุฬาลงกรณ์ยังนิ่งเฉยไม่ยอมดำเนินการ ตนก็จะหาวิธีการถอดอถอนอธิการบดี และนายกสภาจุฬาลงกรณ์มหาวิทยาลัย ต่อไป เพราะเมื่อเกิดเรื่องแล้วควรเรียกประชุมด่วนทันที สิ่งที่เกิดขึ้นแบบนี้เกิดซ้ำแล้วซ้ำเล่า โดยนายกสโมสรนิสิตจุฬาลงกรณ์มหาวิทยาลัย ที่ต้องการสร้างความแตกแยก แต่มหาวิทยาลัยกลับไม่สนใจดำเนินการ ฝ่ายบริหารมหาวิทยาลัยปัจจุบันควรขับไล่นายกสโมสรนิสิตจุฬาลงกรณ์มหาวิทยาลัย ออกไปจากมหาวิทยาลัย ถ้าไม่อยากเรียนที่นี่ก็ไม่ต้องเรียน รวมถึงยังชอบสร้างความบิดเบือนต่างๆ ผมขอกดดันฝ่ายบริหารมหาวิทยาลัยควรมีปฏิกิริยาเด็ดขาด จะให้คนชั่วเป็นคนดีไม่ได้ จะบอกว่าเป็นคนรุ่นใหม่นั้นไม่ใช่ อ้างคำว่าประชาธิปไตยมาปลุกปั่นทำให้ประเทศคล้อยตาม แต่สิ่งที่ทำนั้นคือความผิด แหกคอก ผิดบรรทัดฐานสังคม ถามว่าขาดเสรีภาพตรงไหน เรียนหนังสือใช้สิทธิเสรีภาพมหาวิทยาลัยมากไปหรือไม่ ครอบงำนิสิตคนดีคนอื่นหรือไม่ คนกลุ่มนี้สร้างเรื่องให้เกิดกระแส และความแตกแยก ซึ่งผมเชื่อในคำพูดของ สี จิ้น ผิง ประธานาธิบดีสาธารณรัฐประชาชนจีน ว่า คนที่ลืมรากเหง้าตัวเอง มีจุดจบไม่ดี คนพวกนี้ไม่ใช่คนดี แต่มีโอกาสได้เรียนที่นี้ ผู้บริหารมหาวิทยาลัยกลับเพิกเฉย ละเลย ทำงานช้า ควรหลุดออกจากตำแหน่งตั้งนานแล้ว ทั้งที่มีคนพยายามทำลายสถาบันแต่ยังเอาไว้ ไม่ตระหนัก ทำงานขอไปที ละเลย อ่อนแอ อ่อนหัด ปล่อยให้นายเนติวิทย์และพวกดำเนินการ ไม่ทราบว่าจุฬาลงกรณ์มหาวิทยาลัยมีงานอะไรมากมายจึงไม่ยอมจัดการเรื่องแบบนี้ โดยเฉพาะการสร้างความรู้ให้กับคนอย่างเต็มที่ แต่กลับไปสนใจเรื่องเอาที่ดินไปทำห้างฯ ไม่สนใจการศึกษา ปล่อยให้มีคนแบบนี้ในมหาวิทยาลัย ถือเป็นความบกพร่องของฝ่ายบริหารดร.ชัยภัฏ กล่าว -006,https://www.naewna.com/politic/611094,2021_10_24
'แอนชิลี' สก๊อต-เคมมิส คว้ามงกุฎ Miss Universe Thailand 2021,"'แอนชิลี' สก๊อต-เคมมิส คว้ามงกุฎ Miss Universe Thailand 2021 รองชนะเลิศอันดับ 1 ทารีน่า โบเทส รองชนะเลิศอันดับ 2 นันทิยา สุวรรณแสวง รองชนะเลิศอันดับ 3 กษมา ซื่อตรง รองชนะเลิศอันดับ 4 พิมพ์ณารา ฟอนซูร์มูเล็น ค่ำคืนสุดพิเศษที่ทุกคนรอคอยกับการประกาศ มิสยูนิเวิร์สไทยแลนด์ 2021 คนใหม่ ในรอบตัดสิน (Final Competition) ในวันนี้ (24 ตุลาคม 2564) ซึ่งจัดขึ้น ณ ศูนย์ประชุมและแสดงสินค้านานาชาตินงนุชพัทยา อย่างยิ่งใหญ่บนเวทีประกวดนางงามสุดล้ำในรูปแบบ Virtual Technology โดยชัยชนะในปีนี้เป็นของ 'แอนชิลี' สก๊อต-เคมมิส สาวงามหนึ่งเดียวแห่งสยามที่ทรงพลังและมีคุณค่าสมบูรณ์แบบทุกองศา พร้อมก้าวไปพิชิตมงกุฎระดับโลกจากเวที มิสยูนิเวิร์ส (Miss Universe) Miss Universe 2021 ณ เมืองเอลลาธ ประเทศอิสราเอล เร็ว ๆ นี้! บรรยากาศการประกวดรอบไฟนอลเป็นไปอย่างคึกคัก ด้วยเสียงเชียร์จากเหล่าแฟนคลับนางงามที่มาร่วมลุ้นและให้กำลังใจตลอดการประกวด โดยมี คุณพีเค ปิยะวัฒน์ เข็มเพชร รับหน้าที่พิธีกรดำเนินการประกวด ร่วมด้วยทีม ANALYSIT ผู้เข้าประกวดอย่างใกล้ชิด โดย 2 นางงามรุ่นพี่อย่าง พรฟ้า ปุณิกา กุลสุนทรรัตน์, แพรว แพรววณิชยฐ์ เรืองทอง และกูรูนางงาม อาร์ตี้ กษมวัชร เขตวิทย์ การประกวดเริ่มต้นขึ้นด้วยการแสดงเปิดตัวอย่างยิ่งใหญ่ นำโดยนางงามขวัญใจชาวไทย อแมนด้า ออบดัม Miss Universe Thailand 2020 และผู้เข้าประกวดทั้ง 30 คนของปีนี้ จากนั้น 15 สาวงามสุดท้ายจากรอบ Preliminary ได้ประชันโฉมสุดแซ่บในรอบชุดว่ายน้ำ ในธีมสี Starlight Gold ซึ่งเป็นสีตัวแทนชัยชนะแห่งจักรวาล ภายใต้คอนเซปต์ Warrior of the Universe หรือ นักรบแห่งจักรวาล จากคอลเลกชันพิเศษ BSC 25th Anniversary ที่ได้ร่วมมือกับ อแมนด้า ชาลิสา ออบดัม ลงมือออกแบบชุดว่ายน้ำที่โชว์เสน่ห์ปนความเซ็กซี่ที่ดุดัน สมกับความเป็นสาวสมัยใหม่ที่มีความแข็งแกร่ง พร้อมการแสดงสุดพิเศษจาก มิลลิ (MILLI) ดนุภา คณาธีรกุล แรปเปอร์สาวรุ่นใหม่จากค่าย Yupp! ที่ทำให้ค่ำคืนที่สำคัญแห่งเวที MUT ร้อนแรงมากยิ่งขึ้น! จากนั้นคณะกรรมการประกาศผลผู้เข้ารอบ 10 สุดท้าย โดย MUT 02 ขนม - ทารีน่า โบเทส เป็นผู้คว้ารางวัล Spectacular Top Vote By True 5G ซึ่งเป็นรางวัลพิเศษจากการโหวต และเป็นตั๋ววิเศษที่ช่วยให้ผู้เข้าประกวดสามารถเข้ารอบนี้ได้โดยอัตโนมัติ ในรอบ 10 คนสุดท้าย สาวงามได้เพิ่มความดีกรีให้เวทีด้วยการประกวดรอบ Evening Gown ในชุดราตรียาวสวยสง่า และได้ถูกคัดเลือกให้เหลือผู้เข้ารอบ 5 คนสุดท้าย ที่เหล่าสาวสวยได้โชว์ความงามใน Final Look และแสดงไหวพริบปฏิภาณในการตอบคำถามต่อหน้าคณะกรรมการและผู้ชม ก่อนที่จะเป็นการประกาศผู้เข้ารอบ 3 คนสุดท้าย ตามมาด้วยการอำลาตำแหน่งของ อแมนด้า ออบดัม มิสยูนิเวิร์สไทยแลนด์ 2020 และแล้ววินาทีสุดท้ายที่ทุกคนรอคอยก็มาถึง เมื่อพิธีประกาศชื่อ'แอนชิลี' สก๊อต-เคมมิสเป็นผู้ครองตำแหน่ง มิสยูนิเวิร์สไทยแลนด์ 2021 คนใหม่ ที่ชนะใจกรรมการและคนไทยทั้งประเทศ ได้สวมสายสะพายเกียรติยศ และมงกุฎเพชรสุดล้ำค่าที่ถูกเจียระไนขึ้นภายในคอนเซปต์ Flame of Passion โดยแบรนด์ โมอาว็าด (Mouawad) พร้อมรางวัลเงินสด 1,000,000 บาท รถยนต์ คอนโดมิเนียมสุดหรูจาก AssetWise ผู้นำด้านการพัฒนาอสังหาริมทรัพย์แนวไลฟ์สไตล์ และรางวัลอันทรงเกียรติอื่น ๆ อีกมากมาย ขณะที่ ทารีน่า โบเทส คว้าตำแหน่งรองอันดับ 1 และ นันทิยา สุวรรณแสวง ได้รับตำแหน่งรองอันดับ 2 ท่ามกลางการแสดงความยินดีจากบรรดาเพื่อนนางงามอย่างท้วมท้น ค่ำคืนอันน่าประทับใจรอบตัดสิน (Final Competition) ได้ถ่ายสดผ่านทาง PPTV และแพลตฟอร์มดิจิทัลต่าง ๆ ของ MUT โดยแฟนนางงามยังสามารถติดตามความเคลื่อนไหวของ MUT 2021 แบบเอ็กซ์คลูซีฟ เพื่อเอาใจช่วย 'แอนชิลี' สก๊อต-เคมมิสมุ่งหน้าคว้ามงกุฎจักรวาลบนเวที มิสยูนิเวิร์ส ได้อย่างต่อเนื่องทางแอปพลิเคชัน TrueID และ Online Streaming True 5G รวมถึงบนเว็บไซต์ www.missuniverse.in.th แอปพลิเคชัน Miss Universe Thailand และดิจิทัลแพลตฟอร์มของทางกองประกวดฯ ได้แก่ Facebook, Instagram, YouTube และ TikTok รายชื่อผู้ได้รับรางวัล • รางวัล PEOPLES CHOICE by BOTA P รับสายสะพาย พร้อมเงินรางวัล 100,000บาท ได้แก่ MUT 02 ขนม-ทารีน่า โบเทส • รางวัล Spectacular Top Vote By True 5G รับสายสะพาย พร้อมเงินรางวัล 200,000 บาท และได้รับบัตร Fast Track เพื่อเข้าสู่รอบ Top 10 ได้แก่ MUT 02 ขนม-ทารีน่า โบเทส. สำหรับ แอนชิลี สก๊อต-เคมมิส หรือ Anchilee Scott Kemmis ลูกครึ่งไทย-ออสเตรเลีย อายุ 22 ปี สูง 183 เซนติเมตร มีอาชีพเป็นนางแบบ Curve Model หรือหลายคนอาจจะเรียกว่า นางแบบพลัสไซส์ (สาวอวบ) ส่วนด้านการศึกษา แอนเรียนจบชั้น ม.ปลาย จากโรงเรียนนานาชาติ NIST และจบปริญญาตรีด้านสังคมวิทยา (Sociology) จาก University of Sydney ประเทศออสเตรเลีย ส่วนความสามารถพิเศษ นอกจากทักษะภาษาอังกฤษอยู่ในระดับดีมากแล้ว แอนชื่นชอบการเล่นวอลเลย์บอล ซึ่งในระหว่างเรียนก็เป็นนักกีฬาวอลเลย์บอลและซอฟต์บอล อีกทั้งยังเป็นกัปตันทีมด้วย โดย แอน แอนชิลี สก๊อต-เคมมิส เผยจุดเปลี่ยนสำคัญที่ทำให้กล้าลุกมากรอกใบสมัครมิสยูนิเวิร์สไทยแลนด์ 2021 ว่า จุดเริ่มต้นที่ประเทศออสเตรเลียไม่เคยมีใครมาชี้หน้าบอกหุ่นเราไม่ดีอย่างนั้นไม่ดีอย่างนี้ แต่พอเรากลับมาเมืองไทยกลับได้ยินคำบูลลี่ต่างๆนาๆ ซึ่งต้องยอมรับเลยว่าเรื่องนี้เป็นสิ่งที่ยากมากที่เราจะรับมือกับคนอื่นที่มาคอมเมนต์ โดยคำที่แอนมักได้ยินบ่อยที่สุดคือ สวยแต่อ้วน หรือไม่ก็ ถ้าลดความอ้วนอีกหน่อยจะสวยกว่านี้ พอได้ยินแบบนี้บ่อยๆ ก็ทำให้เรามีอารมณ์จึงจุดความคิดในใจที่ต่อต้านและบอกกับตัวเองว่า ไม่จริง ฉันสวยด้วยตัวของฉันเอง ฉันสวยในแบบของฉัน เรื่องนี้จึงเป็นจุดเปลี่ยนที่ทำให้แอนตัดสินใจเข้าร่วมการประกวดมิสยูนิเวิร์สไทยแลนด์ 2021 -008",https://www.naewna.com/lady/611077,2021_10_24
