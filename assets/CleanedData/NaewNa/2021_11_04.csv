title,summary,link,published
อุตุฯเตือน'ใต้ตอนล่าง'ฝนถล่ม เฝ้าระวังน้ำท่วมฉับพลัน-น้ำป่าไหลหลาก,วันที่ 4 พฤศจิกายน 2564 ลักษณะอากาศทั่วไป พยากรณ์อากาศ 24 ชั่วโมงข้างหน้า บริเวณภาคใต้ตอนล่างมีฝนตกหนักบางแห่ง ขอให้ประชาชนบริเวณภาคใต้ระวังอันตรายจากฝนตกหนักและฝนที่ตกสะสมซึ่งอาจทำให้เกิดน้ำท่วมฉับพลันและน้ำป่าไหลหลากได้ ทั้งนี้ เนื่องจากมีหย่อมความกดอากาศต่ำปกคลุมบริเวณประเทศมาเลเซีย ประกอบกับมรสุมตะวันออกเฉียงเหนือยังคงพัดปกคลุมอ่าวไทยและภาคใต้ สำหรับบริเวณความกดอากาศสูงที่ปกคลุมภาคตะวันออกเฉียงเหนือและทะเลจีนใต้มีกำลังอ่อนลง ในขณะที่มีลมตะวันออกเฉียงใต้ยังคงพัดปกคลุมภาคเหนือ ลักษณะเช่นนี้ทำให้ภาคเหนือยังคงมีฝนฟ้าคะนองเกิดขึ้นในระยะนี้ ฝุ่นละอองขนาดเล็ก ในช่วงนี้การสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยตั้งแต่เวลา 06.00 น.วันนี้ ถึง 06.00 น.วันพรุ่งนี้ ภาคเหนือ มีฝนฟ้าคะนองร้อยละ 30 ของพื้นที่ ส่วนมากบริเวณจังหวัดแม่ฮ่องสอน เชียงใหม่ เชียงราย ลำพูน ลำปาง พะเยา น่าน ตาก สุโขทัย และกำแพงเพชร อุณหภูมิต่ำสุด 22-24 องศาเซลเซียส อุณหภูมิสูงสุด 31-35 องศาเซลเซียส ลมตะวันออกเฉียงใต้ ความเร็ว 10-20 กม./ชม. ภาคตะวันออกเฉียงเหนือ มีฝนฟ้าคะนองร้อยละ 10 ของพื้นที่ ส่วนมากบริเวณจังหวัดนครราชสีมา บุรีรัมย์ สุรินทร์ และศรีสะเกษ อุณหภูมิต่ำสุด 22-24 องศาเซลเซียส อุณหภูมิสูงสุด 33-35 องศาเซลเซียส ลมตะวันออกเฉียงเหนือ ความเร็ว 10-20 กม./ชม. ภาคกลาง มีฝนฟ้าคะนองร้อยละ 10 ของพื้นที่ ส่วนมากบริเวณจังหวัดราชบุรี กาญจนบุรี และอุทัยธานี อุณหภูมิต่ำสุด 22-26 องศาเซลเซียส อุณหภูมิสูงสุด 33-35 องศาเซลเซียส ลมตะวันออก ความเร็ว 10-20 กม./ชม. ภาคตะวันออก มีฝนฟ้าคะนองร้อยละ 10 ของพื้นที่ ส่วนมากบริเวณจังหวัดฉะเชิงเทรา ชลบุรี และระยอง อุณหภูมิต่ำสุด 22-26 องศาเซลเซียส อุณหภูมิสูงสุด 33-35 องศาเซลเซียส ลมตะวันออก ความเร็ว 10-30 กม./ชม.ทะเลมีคลื่นต่ำกว่า 1 เมตร ภาคใต้ (ฝั่งตะวันออก) มีฝนฟ้าคะนองร้อยละ 70 ของพื้นที่ และมีฝนตกหนักบางแห่ง บริเวณจังหวัดนครศรีธรรมราช พัทลุง สงขลา ยะลา ปัตตานี และนราธิวาส อุณหภูมิต่ำสุด 22-24 องศาเซลเซียส อุณหภูมิสูงสุด 27-33 องศาเซลเซียส ตั้งแต่จังหวัดสุราษฎร์ธานีขึ้นมา: ลมตะวันออก ความเร็ว 15-30 กม./ชม.ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร ตั้งแต่จังหวัดนครศรีธรรมราชลงไป: ลมตะวันออก ความเร็ว 15-35 กม./ชม.ทะเลมีคลื่นสูง 1-2 เมตร บริเวณที่มีฝนฟ้าคะนองคลื่นสูงประมาณ 2 เมตร ภาคใต้ (ฝั่งตะวันตก) มีฝนฟ้าคะนองร้อยละ 60 ของพื้นที่ และมีฝนตกหนักบางแห่ง บริเวณจังหวัดพังงา กระบี่ ตรัง และสตูล อุณหภูมิต่ำสุด 20-25 องศาเซลเซียส อุณหภูมิสูงสุด 29-33 องศาเซลเซียส ลมตะวันออก ความเร็ว 10-30 กม./ชม.ทะเลมีคลื่นต่ำกว่า 1 เมตร บริเวณที่มีฝนฟ้าคะนองคลื่นสูงมากกว่า 1 เมตร กรุงเทพมหานครและปริมณฑล มีฝนฟ้าคะนองร้อยละ 10 ของพื้นที่ อุณหภูมิต่ำสุด 25-26 องศาเซลเซียส อุณหภูมิสูงสุด 33-34 องศาเซลเซียส ลมตะวันออก ความเร็ว 10-20 กม./ชม. - 006,https://www.naewna.com/local/613437,2021_11_04
โควิดชลบุรีติดเชื้อ 280 ราย รักษาหาย 320 ราย,"เมื่อเวลา 06.30 น.วันที่ 4 พฤศจิกายน 2564 สำนักงานประชาสัมพันธ์จังหวัดชลบุรี - Chonburi PR รายงานว่า วันนี้มีรายงานผู้ติดเชื้อโควิด-19 รายใหม่ จำนวน 280 ราย 1. คนที่พักอาศัยในจังหวัดระยอง เข้ามารักษาในจังหวัดชลบุรี 31 ราย สะสม 4,605 ราย และจังหวัดอื่นๆรวมสะสม 1,754 ราย 2. Cluster เขตพื้นที่ทหารเรือ อ.สัตหีบ 9 ราย สะสม 1,476 ราย 2.1 ข้าราชการทหารเรือ 3 ราย 2.2 ทหารเกณฑ์ 3 ราย 2.3 ลูกจ้างทหารเรือ 3 ราย 3. Cluster บริษัท สยาม เด็นโซ่ แมนูแฟคเจอริ่ง จำกัด อ.พานทอง 6 ราย สะสม 28 ราย 4. Cluster บริษัท บี ที โอโต้พาร์ต จำกัด อ.เมืองชลบุรี 4 ราย สะสม 20 ราย 5. อาชีพเสี่ยงพบปะผู้คนจำนวนมาก 10 ราย 6. บุคลากรทางการแพทย์ 4 ราย 7. ให้ประวัติเดินทางมาจากพื้นที่เสี่ยงต่างจังหวัด 7.1 กทม. 2 ราย 7.2 จังหวัดระยอง 2 ราย 7.3 จังหวัดเชียงใหม่ 2 ราย 7.4 จังหวัดขอนแก่น 1 ราย 7.5 จังหวัดฉะเชิงเทรา 1 ราย 8. สัมผัสผู้ป่วยยืนยัน 8.1 ในครอบครัว 78 ราย 8.2 จากสถานที่ทำงาน 51 ราย 8.3 บุคคลใกล้ชิด 19 ราย 9. สัมผัสผู้ป่วยยืนยัน (อยู่ระหว่างสอบสวนโรค) 15 ราย 10. อยู่ระหว่างการสอบสวนโรค 45 ราย การระบาดของโควิด-19 ระลอกเดือนเมษายน เริ่มจากแหล่งสถานบันเทิง สู่ครอบครัว มาสู่เพื่อนร่วมงาน มาสู่ชุมชนที่พักอาศัยพนักงาน แรงงาน ซึ่งมีปัจจัยเสี่ยงมาจากการทานข้าวร่วมกัน หรือมีกิจกรรมใกล้ชิด สังสรรค์แม้จะเป็นเพียงกลุ่มเล็ก 2-3 คนในเพื่อนสนิท ทำให้เกิดการระบาดเป็นกลุ่มก้อน (Cluster) ในที่มีผู้คนรวมตัวกัน ทั้งในในสถานประกอบการ ตลาด แคมป์คนงานก่อสร้าง และชุมชนที่พักอาศัย ค่ายทหาร ขอความร่วมมือ แหล่งชุมชุมชนดังนี้ ตลาด 1. ผู้ค้าหรือลูกจ้าง ไม่สัมผัสใกล้ชิดกับผู้ค้าหรือลูกจ้างร้านอื่น ๆ ไม่ทานอาหารใกล้ชิดด้วย 2. ไม่สังสรรค์ 3. ป่วยต้องหยุด 4. ทำความสะอาดห้องน้ำสม่ำเสมอ โดยเฉพาะจุดสัมผัสร่วม หลังออกจากห้องน้ำต้องล้างมือทุกครั้ง ไม่ใช้มือจับหน้าโดยไม่ล้างมือ 5. ใส่แมสก์ตลอดเวลา 6. เมื่อมีผู้ติดเชื้อในตลาด หากมีการตรวจเชิงรุก ขอให้รับการตรวจเชิงรุกทุกคน 7. เมื่อมีการปิดตลาด ขอความร่วมมือผู้สัมผัส หรือมีความเสี่ยงต่อการติดเชื้อให้หยุดอยู่บ้าน 8. ไม่รับแรงงานต่างด้าวจากพื้นที่เสี่ยง 9 มีการสุ่มตรวจ ATK สม่ำเสมอ สถานประกอบการ 1. ไม่สังสรรค์ ไม่ตั้งวงดื่มเหล้า 2. อาหารต้องไม่ทานใกล้ชิดด้วย 3. ป่วยต้องหยุด 4. จุดสัมผัสร่วม ต้องทำความสะอาดบ่อยๆ เช่น ลูกบิด ราวบันได สแกนนิ้วมือ เซ็นชื่อแล้วต้องล้างมือทันที 5. เคร่งครัดในสุขอนามัยส่วนบุคคล ใส่แมสก์ตลอดเวลา ล้างมือบ่อยๆ อยู่ห่างๆกัน 6 สุ่มตรวจ ATK สม่ำเสมอ สำหรับผู้สัมผัสใกล้ชิดผู้ติดเชื้อโควิด-19 ต้องมีการกักตัวอย่างเข้มงวด ไม่ออกไปแพร่เชื้อ การควบคุมป้องกันการระบาดของโควิด-19 ในจังหวัดชลบุรี อยู่บนพื้นฐานของสมดุลระหว่าง การควบคุมโรค เศรษฐกิจ สังคม ปัจจัยความเร็วในการแพร่ระบาดของโควิด-19 ขึ้นกับการเคลื่อนที่นอกบ้านของประชาชน ความใกล้ชิดกัน รวมทั้งระยะเวลาในการใกล้ขิดกัน นอกเหนือจากการไม่เคร่งครัดในสุขอนามัยส่วนบุคคล หากไม่ล้างมือก่อนจับหน้า เชื้อเข้าทางจมูก ปากตา ทำให้มีการติดเชื้อและแพร่ระบาดได้ ในสภาวะการณ์ที่โควิด-19 มีการระบาดในวงกว้าง จนอาจกลายเป็นโรคประจำถิ่น เชื้อไม่ได้หมดสิ่นไป ทำให้มีโอกาสในการติดเชื้อได้ แต่ต้องไม่ให้เกิดการระบาดจนระบบสาธารณสุขรองไม่ไหว และต้องไม่เสียชีวิต ดังนั้นจึงขอความร่วมมือทุกภาคส่วนปฏิบัติตามมาตรการควบคุมโรคของจังหวัดชลบุรี ค้นให้มาก กักให้ดี ชีวิตวิถีใหม่ ร่วมใจฉีดวัคซีน 1 ค้นให้มาก สถานที่ให้บริการประชาชน แหล่งชุมนุมชน ต้องมีการคัดกรองด้วย ATK สม่ำเสมอ ประชาชนที่มีอาการหรือสงสัยสัมผัสใกล้ชิดผู้ติดเชื้อโควิด-19 ให้มีการตรวจ ATK คัดกรอง 2 กักให้ดี ผู้สัมผัสผู้ติดเชื้อให้กักตัวให้ดี ผู้ติดเชื้อต้องแยกกัก ไม่ให้แพร่เชื้อสู่ผู้อื่น 3 ชีวิตวิถีใหม่ ทุกคนต้องเคร่งครัดในสุขอนามัยส่วนบุคคล อยู่ห่างกัน หมั่นล้างมือ แมสก์ต้องใส่ เขื้อเข้าทาง จมูก ปาก ตา ต้องไม่จับหน้า โดยไม่ล้างมือ ทุกคนต้องสามารถอยู่ร่วมกันได้อย่างปลอดภัยในสถานการณ์ที่โควิด-19 ยังคงต้องหลงเหลือ ( smart living with covid-19 )และอาจกลายเเป็นเชื้อประจำถิ่น สถานที่ให้บริการประชาชน ต้องมีมาตรการควบคุมปัองกัน ( covid-19 free setting) 4 ร่วมใจฉีดวัคซีน วัคซีนลดความรุนแรงของโควิด-19 ได้ 100% แต่ผู้ที่ฉีดวัคซีนแล้ว ยังคงสามารถติดเชื้อโควิด-19 ได้ ยังคงต้องมีสุขอนามมัยส่วนบุคคล ขอความร่วมมือทุกท่านในการฉีดวัคซีน เพื่อลดความเร็วในการระบาด และลดความรุนแรงของโควิด-19 โดยเฉพาะผู้สูงอายุและผู้ที่มีโรคประตำตัว ขณะนี้ยังคงมีผู้เสียชีวิตจากโควิด-19 ส่วนใหญ่จะเป็นผู้สูงอายุและมีโรคประจำตัว และเป็นผู้ที่ไม่ฉีดวัคซีน ผู้เสียชีวิตรายใหม่ 2 รายของวันนี้ (เพศชาย อายุ 67 ปี และเพศหญิง อายุ 79 ปี) เป็นผู้สัมผัสผู้ป่วยยืนยันในครอบครัวของผู้ป่วยยืนยันรายก่อนหน้า มีปัจจัยเสี่ยงร่วมที่ทำให้ความรุนแรงของโรคที่นำไปสู่การเสียชีวิต คือ เป็นผู้สูงอายุ และการมีโรคประจำตัว ได้แก่ โรคเบาหวาน ความดันโลหิตสูง โรคไขมันในเลือดสูง โรคไตเรื้อรัง และทั้งสองรายไม่พบประวัติการรับวัคซีน ดังนั้น การฉีดวัคซีนจะช่วยป้องกันไม่ให้ป่วยหนัก ผู้สูงอายุควรได้รับการฉีดวัคซีนป้องกันโรคโควิด 19 เนื่องจากบุคคลกลุ่มนี้มีอัตราป่วยหนักหรือเสียชีวิตจากโรคโควิด 19 มากกว่ากลุ่มอื่น - 006",https://www.naewna.com/local/613438,2021_11_04
จยย.ชนท้ายรถบรรทุกล้มคว่ำ เก๋งตามหลังชนทับ ดับ 1 เจ็บ 1,4 พฤศจิกายน 2564 เมื่อเย็นวันที่ 3 พ.ย.ที่ผ่านมา พ.ต.ต.สินสมุทร์ บุญทัศนา สารวัตรเวรสอบสวน สภ.บางศรีเมือง จ.นนทบุรี พร้อมเจ้าหน้าที่มูลนิธิรป่อเต็กตึ๊ง เดินทางเข้าตรวจสอบหลังจากได้รับแจ้งมีรถ จยย.ชนท้ายรถบรรทุก มีผู้บาดเจ็บและเสียชีวิต เหตุเกิดด้านถนนรัตนาธิเบศร์ขาออก ช่วงใต้ต่างระดับถนนราชพฤกษ์ตัดถนนรัตนาธิเบศร์ ต.บางรักน้อยอ.เมืองนนทบุรี จากนั้นจึงประสานแพทย์เวรจากสถาบันนิติวิทยาศาสตร์รุดเข้าตรวจสอบ ที่เกิดเหตุเจ้าหน้าที่กู้ชีพและกู้ภัย เร่งยื้อชีวิตด้วยการปั๊มหัวใจ น.ส.อุษา ฤทธิ์ใย อายุ 66 ปีนานกว่า 30 นาทีแต่ไม่เป็นผลเสียชีวิตในเวลาต่อมาส่วนผู้บาดเจ็บเป็นหญิงอีก 1 คนถูกนำตัวส่ง ร.พ.พระนั่งเกล้าไปก่อนหน้า ในที่เกิดเหตุพบรถ จยย.ยี่ห้อฮอนด้า รุ่นสกู๊ปปี้สีแดง ทะเบียน 3ขล 1304 กทม สภาพด้านหน้าพังเสียหายและมีข้าวของต่างๆตกอยู่ ใกล้กันพบรถบรรทุก 4 ล้อขนาดกลางยี่ห้อ เกีย ทะเบียน ณย 4462 กทม บรรทุกรถ จยย.ใหม่มาที่ท้ายรถและจอดอยู่ที่เกิดโดยพบร่องรอยเฉี่ยวชนที่มุมขวาด้านท้าย ซึ่งเหตุการณ์นี้ยังมีรถเก๋งยี่ห้อ โตโยต้า สีดำ ทะเบียน 4กท 1656 กทม จอดอยู่โดยทราบว่าก่อนหน้ารถเก๋งนั้นทับร่างของผู้เสียชีวิตไว้ นายอาทิตย์ อายุ 33 ปี ชาวเมียนม่า เป็นคนขับรถบรรทุกกล่าวว่าตนเองนำรถ จยย.มาจากบริษัทและจะนำไปส่งยังปลายทางในพื้นที่ อ.บางบัวทอง ระหว่างทางจึงจอดรถริมทางเพื่อทำการตรวจสอบรถ จยย.ที่ท้ายรถว่ามีการเสียดสีและเชือกมัดแน่นหรือไม่เกรงว่าจะมีร่องรอยความเสียหายในขณะที่ลงมาดูความเรียบร้อยเดินวนรอบรถ 1 รอบก่อนที่จะเดินกลับขึ้นรถซึ่งในขณะที่กำลังเคลื่อนตัวออก จู่ๆ ก็ได้ยินเสียงและมีความรู้สึกว่าถูกกระแทกจากด้านท้ายจนกระทั่งเห็นรถ จยย.นั้นไถลไปบริเวณกลางถนน น.ส.ศยามล เฉลยผล อายุ 43 ปีทางด้านคนขับรถเก๋งกล่าวว่าตนเองขับตามหลังรถ จยย.มาจนกระทั่งรถ จยย.นั้นเฉี่ยวชนเข้าที่ท้ายรถบรรทุกที่จอดอยู่ก่อนที่คนขี่และซ้อนท้ายรถ จยย.ทั้ง 2 จะกระเด็นมาที่หน้ารถของตนซึ่งไม่สามารถเบรกได้ทันจึงทำให้เกิดชนและทับซ้ำดังกล่าว ทางด้านเจ้าหน้าที่ตำรวจกล่าวว่าเบื้องต้นได้ทำการบันทึกภาพที่เกิดเหตุพร้อมกับสอบปากคำคนขับรถบรรทุกและคนขับรถเก๋งไว้โดยคนขับรถบรรทุกอ้างว่า ได้จอดรถเพื่อลงดูความเรียบร้อยรถ จยย.ที่บรรทุกมาก่อนจะเดินขึ้นรถเพื่อขับต่อไปแต่ถูกรถ จยย.ชนท้ายก่อน แต่อย่างไรก็ตามจะต้องทำการสอบปากคนขับรถบรรทุกและรถเก๋งเพิ่มเติมอีกครั้ง ส่วนผู้เสียชีวิตได้มอบให้ทางเจ้าหน้าที่มูลนิธิป่อเต็กตึ๊ง นำส่งสถาบันนิติวิทยาศาสตร์ ร.พ.ธรรมศาสตร์เฉลิมพระเกียรติรังสิตเพื่อชันสูตร ต่อไป. 012,https://www.naewna.com/local/613439,2021_11_04
สกัดเข้ม! กองกำลังผาเมืองจับ 36 เมียนมาลอบเข้าเมืองผิดกฎหมาย,"หน่วยเฉพาะกิจกรมทหารม้าที่ 4 กองกำลังผาเมือง บูรณาการหน่วยงานที่เกี่ยวข้อง จับกุมแรงงานผิดกฎหมายเข้าเมือง36คน เมื่อวันที่ 4 พฤศจิกายน 2564 พล.ต.นฤทธิ์ ถาวรวงษ์ผู้บัญชาการกองกำลังผาเมือง เปิดเผยว่า กองกำลังผาเมืองยังคงจัดกำลังในการสกัดกั้นยาเสพติด สกัดกั้นแรงงานผิดกฎหมายตลอดแนวชายแดนอย่างต่อเนื่อง ล่าสุดด้าน จ.เชียงใหม่ หน่วยเฉพาะกิจกรมทหารม้าที่ 4 กองกำลังผาเมือง ร่วมกับกองร้อยตำรวจตระเวนชายแดนที่ 334 , ตรวจคนเข้าเมืองจังหวัดเชียงใหม่ เข้าตรวจสอบพื้นที่อ่างเก็บน้ำห้วยงู บ.ห้วยหมากเลี่ยม ต.ม่อนปิ่น อ.ฝาง จ.เชียงใหม่ พบผู้ลักลอบเข้าเมืองโดยผิดกฎหมาย สัญชาติเมียนมา 19 คน เป็นชาย 8 คน และหญิง 11คน นอกจากนี้ กองบังคับการควบคุมที่ 2หน่วยเฉพาะกิจกรมทหารม้าที่ 4 ร่วมกับ เจ้าหน้าที่ตำรวจสถานีตำรวจภูธรฝาง ตั้งจุดตรวจ/จุดสกัด บริเวณ บ.แม่งอนขี้เหล็ก ต.แม่งอน อ.ฝาง จ.เชียงใหม่พบรถยนต์ต้องสงสัยจึงข้อตรวจค้นจากการตรวจค้นพบผู้ลักลอบเข้าเมืองโดยผิดกฎหมาย สัญชาติเมียนมา จำนวน 17 คน เป็น ชาย 9 คน หญิง 8 คน พร้อม นายอ่อง ชินเป็นผู้นำพาสัญชาติเมียนมาจากการสอบถามให้การว่าเดินทางมาจากเมืองตองจี สหภาพเมียนมา เพื่อมาทำงานใน จ.เชียงใหม่โดยเสียค่าใช้จ่าย คนละ 20,000 บาท ทั้งนี้ กองกำลังผาเมือง พร้อมหน่วยงานที่เกี่ยวข้อง เตรียมขยายผลขบวนการนำพาในพื้นที่ ตามนโยบายของ ผบ.ทบ.เพื่อให้สอดรับกับนโยบายการเปิดประเทศของรัฐบาล - 006",https://www.naewna.com/local/613442,2021_11_04
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 4พฤศจิกายน2564มีรายละเอียดดังต่อไปนี้... ผู้ติดเชื้อรวม :248,770,199 ผู้เสียชีวิตรวม : 5,036,137 รักษาหายรวม :225,387,073 ยอดรวมประเทศที่ติดเชื้อ:www.worldometers.info",https://www.naewna.com/inter/613441,2021_11_04
'หงส์'แจ่ม! ดับตราหมีลิ่วเข้ารอบใส - เรือใบเคี้ยวหมูสบาย,"ผลการแข่งขันสโมสรยุโรปถ้วยใหญ่บิ๊กเอียร์ยูฟ่าแชมเปี้ยนลีกปี 2564-65แมตซ์เดย์ 4 วันพุธที่ 3 พ.ย.2564 ที่ผ่านมา กลุ่มเอ เรือใบ แมนเชสเตอร์ซิตี้ เปิดเอมิเรตส์สเตเดี้ยมเคี้ยวทีมอ่อน เอฟเซคลับบรูก จากเบลเยี่ยมใส 4 - 1 ได้ 4 ประตู จาก 4 นักเตะ คือ นาทีที่ 15 ฟิล โฟเด้น , นาทีที่ 54 ริยาร์ด มาเรซ , นาทีที่72 ราฮิม สเตอร์ลิ่ง , นาทีที่ 92 กาเบรียล เฆซุสฝั่งทีมเยือนได้ประตูนาทีที่ 16จากลูกบอลแฉลบโดน จอห์น สโตนส์ อีกคู่ทีมตรากระทิงแดงอาร์เบไลป์ซิกเยอรมนี เปิดบ้านเสมอกับทีมตราหอคอยจากฝรั่งเศสปารีส แซงต์แชร์กแมง ที่ไม่มี ไลโอเนล เมสซี่ เดินทางไปสนามนัดนี้ด้วย 2 - 2ปารีสได้จาก จอร์จิโอไวนัลดุม นักเตะดัชต์ 2 ประตู ในนาทีที่ 21 และ 39ฝั่งเจ้าบ้านได้จาก คริสโตเฟอร์เอ็นกูกู และลูกโทษของ เดจาน โซโบสไล กลุ่มบี ที่สนามแอนด์ฟิลด์ หงส์แดง ลิเวอร์พูล อดีตแชมป์ 6 สมัย เปิดบ้านพบตราหมีแอตเลติคโก เดอมาดริด ของโค้ชอาร์เยนไตน์ อันโตนิโญ ซิโมเน่จอมแท็คติก ฝั่งหงส์แดงได้ 2ประตูนำเร็วทำให้เล่นสบายๆ นาทีที่13 ดิอาโก โจต้า นักเตะโปรตุกีส ยิงเข้าไปได้นาทีที่ 21 ซาดิโย มาเน่ ซัดประตูที่ 2นาทีที่ 36 ฟิลิปเปของตราหมีได้ใบแดงออกจากสนามเหลือ 10 คน หมดเวลา หงส์ชนะ 4 นัดรวด มี 12 แต้ม รั้งจ่าฝูง เข้ารอบ 16 ทีมชัวร์ไม่ต้องพะวง 2 นัดหลังแล้ว ผลอีกคู่ในกลุ่มเดียวกัน เอซีมิลาน อิตาลี่เสมอ เอฟซี ปอร์โต โปรตุเกส1 - 1ต้องลุ้นชนะแย่งเข้ารอบใน 2 เกมที่เหลือ กลุ่มซีที่โบรุสซีอาปาร์ค เสือเหลือง โบรุสซีอา ดอร์มุนด์ ของเยอรมัน อดีตแชมป์ 1 สมัย เปิดบ้านพ่ายทีมเยือนจากฮอลแลนด์ อดีตแชมป์ 4 สมัย อาร์แย็ก อัมสเตอร์ดัม ไป 3 - 1และสปอร์ตติ้งคลับลิสบอน โปรตุเกส ชนะเบซิคตาสตุรกี 4 - 0 กลุ่มดีงูใหญ่ อินเตอร์นาซิยงนัล มิลาน อิตาลี่บุกชนะเจ้าถิ่นนายอำเภอเบลารุส เอฟซี เชอรีฟตีราสโปล3 - 1อีกคู่แชมป์ 13 สมัย ราชันชุดขาวเรอัล มาดริด แห่งสเปน เปิดสนามติอาโกเบอร์นาบัว ชนะทีมเยือนชัคเตอร์โดเนตซ์ จากยูเครน ได้ 2 - 1 โดยได้ 2 ประตูจากนักเตะทีมชาติฝรั่งเศสการิม เบนเซม่า ในนาทีที่ 14 และ 64",https://www.naewna.com/sport/613436,2021_11_04
อดีตตำรวจผิวดำ ชนะเลือกตั้งนายกเล็กนิวยอร์ก,นิวยอร์ก (เอพี/รอยเตอร์ส) - อดีตตำรวจผิวดำชนะเลือกตั้งนายกเทศมนตรีนครนิวยอร์กของสหรัฐฯ ด้วยการชูนโยบายจะทำให้ประชาชนปลอดภัยและให้ชนชั้นแรงงานมีสิทธิมีเสียงมากขึ้น โดยใช้ประสบการณ์ในฐานะอดีตร้อยตำรวจเอกและคนผิวดำที่เคยถูกตำรวจใช้ความรุนแรงขณะเป็นวัยรุ่น นายเอริก อดัมส์ ชาวนครนิวยอร์กโดยกำเนิดจากพรรคเดโมแครต วัย 61 ปี ชนะนายเคอร์ทิส สลิวา จากพรรครีพับลิกัน วัย 67 ปี ในการเลือกตั้งเมื่อวันอังคารตามเวลาสหรัฐฯ และจะรับตำแหน่งในเดือนมกราคมปีหน้า ต่อจากนายบิลล์ เดอ บลาซิโอ จากพรรคเดโมแครตที่จะครบวาระ 8 ปี และจะเป็นนายกเทศมนตรีนครนิวยอร์กผิวดำคนที่ 2 ต่อจากนายเดวิด ดินกินส์ ที่เป็นคนแรกในปี 2533-2536 ก่อนหน้านี้ เป็นที่คาดการณ์อยู่แล้วว่า นายอดัมส์จะชนะเลือกตั้งเพราะนครนิวยอร์กเป็นฐานเสียงของพรรคเดโมแครตภารกิจที่รอเขาอยู่คือ การฟื้นฟูเมืองใหญ่ที่สุดของสหรัฐจากสถานการณ์โรคโควิด-19 แก้ไขปัญหาความไม่เท่าเทียมทางรายได้ ราคาที่อยู่อาศัยแพง และโรงเรียนของรัฐกำลังลำบาก นายอดัมส์ประกาศตัวว่า เป็นชาวนิวยอร์กชนชั้นแรงงาน ซึ่งเป็นกลุ่มที่ถูกฝ่ายเสรีนิยมในพรรคเดโมแครตละเลย เขาย้ำว่า เศรษฐกิจนครนิวยอร์กไม่มีทางฟื้นตัวอย่างเต็มที่ ตราบใดที่ไม่มีการแก้ไขปัญหาอาชญากรรม และไม่เห็นด้วยกับที่นักเคลื่อนไหวฝ่ายซัายเรียกร้องให้ยุบสำนักงานตำรวจ เขาเสนอให้รักษาสมดุลระหว่างนโยบายตรวจตราอย่างเข้มงวดกวดขันกับการปฏิรูประบบตำรวจ นอกจากนี้ยังมีประสบการณ์การถูกตำรวจทุบตีขณะเป็นวัยรุ่น และร่วมก่อตั้งกลุ่มตำรวจผิวดำ 100 นายที่แสดงจุดยืนคัดค้านการใช้ความรุนแรงของตำรวจ,https://www.naewna.com/inter/613376,2021_11_04
โฆษกรัฐบาล หนุนฝ่ายค้าน!เปิดอภิปรายตามม.152ใช้เวทีสภาฯดีกว่าร่วมม็อบบนถนน,โฆษกรัฐบาลหนุน ฝ่ายค้านยื่นญัตติเปิดอภิปรายตาม ม.152 ชี้ใช้เวทีสภาฯ ดีกว่าร่วมม็อบบนถนน มั่นใจนายกฯ ชี้แจงฉลุย ลั่นรัฐบาลดำเนินการด้วยความรอบคอบ ระมัดระวัง ภายใต้งบประมาณที่จำกัดอย่างดีที่สุด เมื่อวันที่ 4 พฤศจิกายน 2564 นายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่พรรคร่วมฝ่ายค้านจะยื่นญัตติขอเปิดอภิปรายทั่วไปโดยไม่ลงมติ ตามมาตรา 152 เนื่องจากมองว่า ขณะนี้รัฐบาลกำลังเผชิญวิกฤติทั้งปัญหาเศรษฐกิจ โควิด การเมือง และเสถียรภาพของรัฐบาลว่า พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม พร้อมชี้แจงฝ่ายค้านในทุกเรื่อง เพราะท่านนายกฯ ไม่ได้ทำอะไรผิด บริหารงานด้วยความซื่อสัตย์สุจริตทั้งนี้ ตนเห็นด้วยที่ฝ่ายค้านจะใช้เวทีสภาฯ ดำเนินการตามอำนาจหน้าที่ที่รัฐธรรมนูญกำหนดให้ในการตรวจสอบการทำงานของรัฐบาล ซึ่งดีกว่าการออกไปร่วมชุมนุมกับม็อบบนท้องถนน เพราะสถานการณ์ทุกอย่างในขณะนี้ทั้งโควิด-19 และการเปิดประเทศ สถานการณ์กำลังดีขึ้นตามลำดับ ไม่อยากให้เกิดความเสี่ยงที่จะทำให้เกิดการระบาดของโรคขึ้นมาอีก ซึ่งมีแต่จะทำให้เศรษฐกิจที่กำลังจะฟื้นตัวต้องย่ำแย่ลงไปอีก รัฐบาลชุดนี้ทำงานเพื่อประเทศและประชาชน ซึ่งเป็นเรื่องธรรมดาที่การทำงานนั้นไม่สามารถที่จะทำให้ทุกคนพอใจได้ แต่ยืนยันว่า รัฐบาลมีความห่วงใยในสถานการณ์ปัจจุบัน ทั้งการแพร่ระบาดของโควิด-19 และสถานการณ์อื่นๆ ซึ่งรัฐบาลพยายามทำหน้าที่เต็มที่เพื่อดูแลแก้ไขปัญหาทุกอย่างให้กลับสู่ภาวะปกติโดยเร็ว ก่อนที่จะเดินหน้าสู่การพัฒนาประเทศเพื่อพลิกโฉมประเทศต่อไป อย่างไรก็ตาม แม้ว่าอาจจะมีอุปสรรคอยู่บ้าง แต่รัฐบาลจะดำเนินการด้วยความรอบคอบ ระมัดระวัง รวมถึงจะดำเนินการภายใต้งบประมาณที่มีอยู่อย่างจำกัดให้ดีที่สุด นายธนกร กล่าว - 004,https://www.naewna.com/politic/613449,2021_11_04
'ตาลีบัน'สั่งห้ามใช้สกุลเงินต่างประเทศในอัฟกานิสถาน,"4 พ.ย.64 สำนักข่าวต่างประเทศรายงานว่ารัฐบาลตาลีบันสั่งห้ามชาวอัฟกานิสถานใช้เงินสกุลต่างชาติเพื่อแก้ไขปัญหาเศรษฐกิจและรักษาผลประโยชน์ของประเทศ โดยซาบิฮุลเลาะห์ มูจาฮิดโฆษกรัฐบาลอัฟกานิสถานได้โพสต์คำแถลงการณ์ ขอให้ประชาชน ร้านค้า พ่อค้า นักธุรกิจใช้แต่เงินอัฟกานีซึ่งเป็นสกุลเงินของอัฟกานิสถาน และให้งดการใช้เงินสกุลต่างชาติ และระบุด้วยว่าใครที่ไม่ปฏิบัติตาม จะถูกดำเนินคดีตามกฎหมาย รัฐอิสลามแห่งนี้ขอออกคำสั่งถึงประชาชน, เจ้าของร้าน, ผู้ค้า, นักธุรกิจ และคนทั่วไปทั้งหมดว่า จากนี้เป็นต้นไปต้องใช้เงินอัฟกานีในการทำธุรกรรมทุกอย่าง และให้งดเว้นจากการใช้เงินตราต่างประเทศอย่างเคร่งครัด แถลงการณ์ของนายมูจาฮิดระบุ ใครก็ตามที่ฝ่าฝืนคำสั่งนี้จะต้องเผชิญกับมาตรการทางกฎหมาย ทั้งนี้ เศรษฐกิจของอัฟกานิสถานตอนนี้กำลังประสบปัญหาอย่างหนัก หลังจากกลุ่มตาลีบันยึดการปกครองในประเทศเมื่อเดือนสิงหาคม เพราะถูกธนาคารกลางสหรัฐฯ กับธนาคารกลางแห่งต่างๆ ในยุโรป อายัดทรัพย์สินมูลค่าหลายพันล้านดอลลาร์ ที่ผ่านมา กลุ่มตาลีบันเรียกร้องมาตลอดให้นานาชาติเลิกอายัดทรัพย์สินของอัฟกานิสถานเนื่องจากประเทศกำลังเผชิญภาวะขาดแคลนเงินสดอย่างหนัก อัฟกานิสถานยังถูกนานาชาติระงับเงินช่วยเหลือซึ่งมีมูลค่าคิดเป็น 75% ของรายจ่ายสาธารณะของประเทศด้วย",https://www.naewna.com/inter/613448,2021_11_04
'หมอปลา'คลี่ปมช่วย'น้องเพลง' สร้างบ้านดินป่าช้าถมที่ เผาถ่านผีส่งวิญญาณ,4 พฤศจิกายน 2564 ความคืบหน้าเมื่อวันที่ 3 พ.ย.ที่ผ่านมา นางยุพิน ปิ่นทอง พร้อมกับ ด.ญ.ณัฐิตา หรือน้องเพลง ได้พาหมอปลาพร้อมทีมงาน เดินทางยังบ้านของนางสังวาลย์ ปิ่นทอง อายุ 68 ปี บ.101/1 ม.1 บ้านหนองกระโดนใหญ่ ต.ตะคล้ออ.ไพศาลี จ.นครสวรรค์ ซึ่งเป็นของยาย ซึ่งพ่อของน้องเพลงไปช่วยปลูกบ้านให้นายพิเชษฐ นุ่นมีศรีและนางดวงเดือน ปิ่นทอง ซึ่งเป็นน้าของน้องเพลงที่ไปพักอาศัยอยู่ ข่าวเพิ่มเติม :'หมอปลา'ช่วยน้องเพลง พิสูจน์รอยปริศนา-ผีชุดแดง มาจากถ่านกรองน้ำมีกระดูกผีปน หลังจากนั้นน้องเพลงได้ไปนอนเล่นทีเปลข้างบ้านนางดวงเดือนซึ่งเป็นน้าสาวที่สร้างใหม่ โดยได้ผูกเปลไว้ใต้ต้นสะเดา แล้วเกิดฝันเห็นคนแก่ตามทีเล่าให้ฟัง ฝันเห็นถึง 3 ครั้ง เป็นผู้หญิงแก่สวมเสื้อคอกะเช้า สีขาว นุ่งผ้าถุงสีน้ำตาล หลังจากนั้นก็มาเล่าให้แม่ฟัง หลังจากนั้นหมอปลาได้เดินพิสูจน์ตามบ้านต่างๆโดยได้ขึ้นไปบนบ้านของยายและกระท่อมที่ห้องนอน ก็ไม่พบอะไรผิดอะไรผิดปกติ หลังจากนั้นหมอปลาขอเข้าพิสูจน์บ้านของนางดวงเดือน ทีกำลังก่อสร้างใหม่ พอเดินเข้าไปภายในบ้านหมอปลาได้เกิดอาการอาเจียนพร้อมกับสอบถามดวงเดือน ว่าเอาดินทีไหนมาถมบ้าน โดยนางดวงเดือน ก็เล่าให้ฟังว่า ดินนั้นซื้อมาโดยมีผู้รับเหมาถมรับจ้าง แต่ไม่ทราบว่าผู้รับเหมาไปเอาดินมาจากในนาแห่งหนึ่ง ตนเองก็ทำงานอยู่ชลบุรี จนมาทราบจากหมอปลา ว่าดินดังกล่าวเป็นดินป่าช้า แล้วหมอปลาเกิดอาการอาเจียน หลังจากนั้นทางหมอปลาได้มาสอบถามนางยุพิน พร้อมกับน้องเพลงว่า เมื่อคืนนั้นหลับสบายดีหรือไม่ โดยน้องเพลงตอบว่า เมื่อช่วงใกล้แจ้งได้ฝันเห็นเห็นผู้หญิงสวมชุดขาว ที่เคยมาขออยู่ด้วย แต่เมื่อคืนเขานั่งกอดเข่าร้องไห้ อยู่ทีวัดที่เดิมซึ่งจำวัดได้ว่ามีสะพานข้ามแม่น้ำ แต่ไม่ใช่ผู้หญิงชุดแดงที่เคยเข้าฝันที่เคยมองเห็นตอนกลับมาจากศูนย์บำบัด หลังจากนั้นเวลา 15.00 น. วันที่3 พ.ย. นางยุพิน พร้อมน้องเพลง ได้พาหมอปลาเดินทางกลับมายังจังหวัดอุทัยธานีโดยพาไปยังวัดอุโปสถาราม ที่อยู่ติดแม่น้ำสะแกกรัง ซึ่งมีสะพานข้ามแม่น้ำตามทีฝันเห็น พอน้องเพลงได้ไปถึงที่วัดดังกล่าวก็รีบเดินไปยังริมกำแพงวัด โดยด้านบนเป็นเก็บอัฐฐินกระดูกคนตาย และเดินไปยังที่โค่นต้นหางนกยูงขนาดใหญ่ที่อยู่ติดกำแพง พร้อมกับบอกว่า ฝันเห็นเป็นผู้หญิงวัยกลางคน แต่งกายชุดสีขาวทั้งตัวนั่งร้องไห้ ตนเองก็สดุ้งตื่นช่วงเวลาใกล้แจ้ง หลังจากนั้นหมอปลาได้เดินดูรอบวัด และก็ช่วนกันกลับมายังบ้านนางยุพินและน้องเพลง เพื่อลับมาเผาถ่าน เวลา 15.00 น. โดยมาถึงหมอปลา ได้ประกอบพิธีได้นำถุงปุ๋ย ที่ใส่ถ่านนำมาจากที่กรองน้ำ จำนวน 3 ถุงปุ๋ย มากองไว้ที่หน้าบ้านแล้วนำน้ำมันโซล่ามาราดถ่าน พร้อมกับให้นางยุพินและน้องเพลงนั่งพนมมือ โดยใช้ทดลองพลังงานและหมอปลาในการสื่อสารพร้อมกับได้ทำน้ำมนต์ โดยให้นางยุพินและน้องเพลงดื่มกิน พร้อมกับให้นำน้ำมนต์ไปรดที่กรองน้ำประปาหมู่บ้าน ปะพรมบ้าน พร้อมกับให้เก็บขี้เถ้าถ่าน แล้วนำน้ำมนต์มารดเป็นอันจบพิธี. 012,https://www.naewna.com/likesara/613445,2021_11_04
ยิปซีพยากรณ์'ดวงรายวัน' ประจำวันพฤหัสบดีที่ 4 พ.ย.2564,ท่านที่เกิดวันอาทิตย์ อิทธิพลของไพ่ 9 ดาบ (Nine of Swords) วันนี้การค้าขายมีปัญหาเหตุเพราะความใจร้อน ส่วนคนที่ทำงานประจำให้ระวังโดนปัดแข้งปัดขาและปัญหาส่วนตัวจะโดนคนอื่นเอาไปพูดเสียหายด้านการเงินแม้จะมีเข้ามาแต่รายจ่ายก็มาก เล่นเอาเครียดสุดๆ ส่วนความรักเหตุเพราะความหึงหวงทำให้แฟนขุ่นเคืองอย่างหนัก ท่านที่เกิดวันจันทร์ อิทธิพลของไพ่พระอาทิตย์(The Sun)วันนี้เงินทองเริ่มเดินสะพัดอย่างน่าพอใจ ทำให้หายเครียดกังวลใจกับภาระที่มีอยู่ ส่วนความรักที่มีปัญหาเริ่มเคลียร์ใจกันได้และคนที่แอบชอบใครเขามีใจให้ชัดเจน งานไปได้ดีมีผลงานน่าพอใจเพราะความขยันขันแข็งของเรา ส่วนคนค้าขายเดินหน้าไปได้ตามที่ลุ้นไว้ ท่านที่เกิดวันอังคาร อิทธิพลของไพ่ 1 ถ้วย(Ace of Cups)วันนี้ความรักที่มีปัญหาจะปรับความเข้าใจกันได้ ทำให้ชีวิตกลับมาสุขสดชื่นอีกครั้งเงินทองเริ่มคล่องมือพอมีได้ใช้ การเสี่ยงโชคมีบ้างแต่มิใช่ก้อนใหญ่ งานการเดินหน้าตามที่ได้รับมอบหมาย ธุรกิจส่วนตัวโดยเฉพาะด้านอาหารการกินเริ่มไปได้ดี ท่านที่เกิดวันพุธ อิทธิพลของไพ่กงล้อมหาสมบัติ(Wheel of Fortune)วันนี้เงินทองสิ่งของมีค่าที่หายไปจะได้คืน หวังโชคลาภจะมีเข้ามาดังลุ้น งานประจำไปได้ดีมีผลงานโดดเด่นและคนค้าขายปรับกลยุทธ์แก้วิกฤตได้ ความรักที่มีปัญหาปรับความเข้าใจกันได้ ท่านที่เกิดวันพฤหัสบดี อิทธิพลของไพ่โลก(The World)วันนี้ทำงานอย่างมีความสุข เพราะเสร็จทันเวลาที่ได้รับมอบหมาย ส่วนที่ค้าขายกิจการเดินหน้าได้ดีขึ้น ด้านความรักอบอุ่นเข้าใจกันมากขึ้น ส่วนเงินทองคล่องมือลาภลอยเข้ามาอย่างน่าพอใจ ทำให้ชีวิตวันนี้ดูดีมีความสุข ท่านที่เกิดวันศุกร์ อิทธิพลของไพ่อัศวินถือดาบ(Knight of Swords)วันนี้เครียดหนักเพราะการเงินตัดขัดหาทางออกไม่ได้ เล่นเอาเครียดทั้งวัน ความรักให้ระวังคำพูด จะทำให้มีปัญหากับคนรัก งานแม้จะเด่นแต่เพราะทำตัวจู้จี้เกินจะมีปัญหาจนได้กับเพื่อนร่วมงาน ท่านที่เกิดวันเสาร์ อิทธิพลของไพ่2 ถ้วย(Two of Cups)วันนี้ความรักสดชื่นขึ้นหลังจากมีปัญหาคาใจกันมาหลายวัน งานไปได้ดีเจ้านายพอใจในผลงาน ทำให้เจ้านายเชื่อมั่นในฝีมือ ค้าขายไปได้ดี เพียงรอบคอบข้อสัญญา เงินทองเข้ามาหลายทาง ไม่เดือดร้อนเหมือนที่ผ่านมา ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/613453,2021_11_04
‘อนุทิน’เผย‘สภาล่ม’คุยกันอยู่แล้ว ไม่เกี่ยว‘พรรคภูมิใจไทย’อยู่กันครบ,เมื่อวันที่ 4 พฤศจิกายน 2564 เวลา 08.35 น. ที่ทำเนียบรัฐบาล นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุขในฐานะหัวหน้าพรรคภูมิใจไทย (ภท.) ให้สัมภาษณ์ก่อนการประชุมคณะรัฐมนตรี (ครม.) ถึงกรณีที่การเปิดสมัยประชุมสภาผู้แทนราษฎร วันแรก แล้วสภาฯ ล่มทันที พรรคร่วมรัฐบาลต้องกำชับอะไรเป็นพิเศษหรือไม่ว่า ไม่ใช่พรรคภท. แต่คุยกันอยู่แล้ว เมื่อถามว่า พรรค ภท. อยู่ครบหรือไม่ นายอนุทิน กล่าวว่า อยู่ๆ พรรคภท. อยู่กันเกือบครบ เมื่อถามว่า แบบนี้ถือเป็นปัญหาของรัฐบาลหรือไม่นายอนุทิน กล่าวว่า นั่นเป็นเรื่องของสภาฯ ไม่ใช่เรื่องของรัฐบาล คนละส่วนกัน เมื่อถามย้ำว่า เป็นการเป็นการสะท้อนถึงเสถียรภาพของรัฐบาลหรือไม่ นายอนุทิน กล่าวว่า ไม่มี ไม่เกี่ยวเลย - 004,https://www.naewna.com/politic/613452,2021_11_04
เตือนภัย! LINEแจ้งกำลังเร่งหาสาเหตุ ระวังSMSส่งเข้ามือถือได้รับเงิน!,"เตือนภัย! LINEแจ้งกำลังเร่งหาสาเหตุ ระวังSMSส่งเข้ามือถือได้รับเงิน! 4 พ.ย.64 ผู้สื่อข่าวรายงานว่า เพจเฟซบุ๊ก LINE Thailand - Official ประกาศโพสต์เตือนภัย ว่า เรียนผู้ใช้งาน LINE ขณะนี้ทีมงานได้ตรวจพบข้อความเอสเอ็มเอสที่เป็น spam ส่งออกในนามของ LINE จึงขอเรียนแจ้งเตือนผู้ใช้งานที่ได้รับข้อความ ไม่กดลิงค์ดังกล่าว ทีมงานกำลังเร่งตรวจสอบและแก้ไขโดยเร็ว ซึ่งตัวอย่างในโพสต์ดังกล่าว ระบุว่า ยินดีด้วย รับเคร130,000 บาท แอดLINE ID:955xxx . 009",https://www.naewna.com/business/613455,2021_11_04
'บิ๊กป้อม'เผยคุย'บิ๊กตู่'ตั้งปธ.วิปรัฐฯคนใหม่แล้ว อุบตอบ'นิโรธ'หรือไม่,บิ๊กป้อมเผยคุยบิ๊กตู่ตั้งประธานวิปรัฐบาลคนใหม่แล้ว อุบตอบนิโรธมาวินหรือไม่ เมื่อเวลา 09.10 น.วันที่ 4 พฤศจิกายน 2564 ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) ให้สัมภาษณ์สั้นๆ ก่อนการประชุมคณะรัฐมนตรี (ครม.) ถึงการแต่งตั้งประธานคณะกรรมการประสานงานพรรคร่วมรัฐบาล (วิปรัฐบาล) คนใหม่ ว่า ได้พูดคุยกับ พล.อ.ประยุทธ์ จันทร์โอชา นายกรัฐมนตรี และรมว.กลาโหม แล้ว เมื่อถามว่า ใช่ นายนิโรธ สุนทรเลขา ส.ส.นครสวรรค์ พรรค พปชร.หรือไม่ ที่จะแต่งตั้งให้เป็นประธานวิปรัฐบาลคนใหม่พล.อ.ประวิตร ปฏิเสธตอบคำถามดังกล่าว ผู้สื่อข่าวถามถึง การประชุมสภาวานนี้ซึ่งเป็นวันแรกของการเปิดสมัยประชุมแต่องค์ประชุมไม่ครบ ทำให้ต้องล่มกันอีก จะแก้ปัญหาอย่างไร พล.อ.ประวิตร ไม่ตอบคำถาม ก่อนเดินขึ้นรถเพื่อเข้าประชุม ครม.ไปทันที - 006,https://www.naewna.com/politic/613456,2021_11_04
ปภ.รายงานอุทกภัย 13 จังหวัด เริ่มคลี่คลายในหลายพื้นที่แล้ว,"4 พฤศจิกายน 2564 เวลา 09.30 น. กรมป้องกันและบรรเทาสาธารณภัย (ปภ.) รายงานอิทธิพลพายุเตี้ยนหมู่ พายุ ไลออนร็อก พายุคมปาซุ และร่องมรสุมพาดผ่านภาคตะวันออกและภาคใต้ ตั้งแต่วันที่ 23 ก.ย. – 4 พ.ย. 2564 ทำให้น้ำท่วมฉับพลัน น้ำป่าไหลหลาก และน้ำล้นตลิ่ง โดยปัจจุบันยังคงมีสถานการณ์ในพื้นที่ 13 จังหวัด (หนองบัวลำภู ขอนแก่น มหาสารคาม อุบลราชธานี นครราชสีมา สิงห์บุรี ลพบุรี สุพรรณบุรี อ่างทอง พระนครศรีอยุธยา ปทุมธานี นครปฐม และปราจีนบุรี) รวม 43 อำเภอ 352 ตำบล 2,031 หมู่บ้าน ประชาชนได้รับผลกระทบ 89,732 ครัวเรือน ผู้เสียชีวิต 22 ราย ภาพรวมสถานการณ์คลี่คลายในหลายพื้นที่แล้ว ระดับน้ำลดลง แต่ยังคงมีน้ำท่วมขังในพื้นที่ลุ่มต่ำ ซึ่ง ปภ.ได้ร่วมกับจังหวัดและหน่วยงานที่เกี่ยวข้องลงพื้นที่สำรวจความเสียหาย เร่งระบายน้ำและให้การช่วยเหลือประชาชนอย่างต่อเนื่อง กรมป้องกันและบรรเทาสาธารณภัย ในฐานะกองอำนวยการป้องกันและบรรเทาสาธารณภัยกลาง (กอปภ.ก.) รายงานอิทธิพลพายุเตี้ยนหมู่ พายุไลออนร็อก พายุคมปาซุ และร่องมรสุมพาดผ่านภาคตะวันออกและภาคใต้ ตั้งแต่วันที่ 23 ก.ย. – 4 พ.ย. 2564 ทำให้น้ำท่วมฉับพลัน น้ำป่าไหลหลาก และน้ำล้นตลิ่ง โดยปัจจุบันยังคงมีสถานการณ์ในพื้นที่ 13 จังหวัด ได้แก่ หนองบัวลำภู ขอนแก่น มหาสารคาม อุบลราชธานี นครราชสีมา สิงห์บุรี ลพบุรี สุพรรณบุรี อ่างทอง พระนครศรีอยุธยา ปทุมธานี นครปฐม และปราจีนบุรี รวม 43 อำเภอ 352 ตำบล 2,031 หมู่บ้าน ประชาชนได้รับผลกระทบ 89,732 ครัวเรือน ผู้เสียชีวิต 22 ราย (ลพบุรี 11 ราย เพชรบูรณ์ 2 ราย ชัยนาท 2 ราย นครสวรรค์ 3 ราย สิงห์บุรี 3 ราย สุพรรณบุรี 1 ราย) แยกเป็น ภาคตะวันออกเฉียงเหนือ 5 จังหวัด ได้แก่ 1.หนองบัวลำภู ยังคงมีน้ำท่วมในพื้นที่ 2 อำเภอ ได้แก่ อำเภอโนนสัง และอำเภอศรีบุญเรือง รวม 7 ตำบล 16 หมู่บ้าน ประชาชนได้รับผลกระทบ 254 ครัวเรือน 2.ขอนแก่น ยังคงมีน้ำท่วมในพื้นที่ 3 อำเภอ ได้แก่ อำเภออุบลรัตน์ อำเภอน้ำพอง และอำเภอเมืองขอนแก่น รวม 15 ตำบล 124 หมู่บ้าน ประชาชนได้รับผลกระทบ 1,473 ครัวเรือน 3.มหาสารคาม ยังคงมีน้ำท่วมในพื้นที่ 3 อำเภอ ได้แก่ อำเภอโกสุมพิสัย อำเภอกันทรวิชัย และอำเภอเมืองมหาสารคาม รวม 12 ตำบล 41 หมู่บ้าน ประชาชนได้รับผลกระทบ 2,627 ครัวเรือน 4.อุบลราชธานี ยังคงมีน้ำท่วมในพื้นที่ 2 อำเภอ ได้แก่ อำเภอเมืองอุบลราชธานี และอำเภอวารินชำราบ รวม 4 ตำบล 26 หมู่บ้าน ประชาชนได้รับผลกระทบ 577 ครัวเรือน 5. นครราชสีมา ยังคงมีน้ำท่วมในพื้นที่ 2 อำเภอ ได้แก่ อำเภอโนนสูง และอำเภอพิมาย 14 ตำบล 129 หมู่บ้าน ประชาชนได้รับผลกระทบ 1,073 ครัวเรือน ภาคกลาง 7 จังหวัด ได้แก่ 6. สิงห์บุรี ยังคงมีน้ำท่วมในพื้นที่ 3 อำเภอ ได้แก่ อำเภออินทร์บุรี อำเภอเมืองสิงห์บุรี และอำเภอพรหมบุรี รวม 13 ตำบล 56 หมู่บ้าน ประชาชนได้รับผลกระทบ 3,270 ครัวเรือน 7. ลพบุรี ยังคงมีน้ำท่วมในพื้นที่ 2 อำเภอ ได้แก่ อำเภอบ้านหมี่ และอำเภอเมืองลพบุรี รวม 8 ตำบล 30 หมู่บ้าน ประชาชนได้รับผลกระทบ 1,121 ครัวเรือน 8. สุพรรณบุรี ยังคงมีน้ำท่วมในพื้นที่ 2 อำเภอ ได้แก่ อำเภอบางปลาม้า และอำเภอสองพี่น้อง รวม 20 ตำบล 58 หมู่บ้าน ประชาชนได้รับผลกระทบ 2,011 ครัวเรือน 9. อ่างทอง ยังคงมีน้ำท่วมในพื้นที่ 4 อำเภอ ได้แก่ อำเภอเมืองอ่างทอง อำเภอไชโย อำเภอป่าโมก และอำเภอวิเศษชัยชาญ รวม 36 ตำบล 166 หมู่บ้าน ประชาชนได้รับผลกระทบ 5,453 ครัวเรือน 10. พระนครศรีอยุธยา ยังคงมีน้ำท่วมในพื้นที่ 11 อำเภอ ได้แก่ อำเภอผักไห่ อำเภอเสนา อำเภอบางบาล อำเภอพระนครศรีอยุธยา อำเภอบางไทร อำเภอบางปะอิน อำเภอมหาราช อำเภอบางปะหัน อำเภอบางซ้าย อำเภอลาดบัวหลวง และอำเภอบ้านแพรก รวม 132 ตำบล 800 หมู่บ้าน ประชาชนได้รับผลกระทบ 55,376 ครัวเรือน 11.ปทุมธานี ยังคงมีน้ำท่วมในพื้นที่ 2 อำเภอ ได้แก่ อำเภอเมืองปทุมธานี และอำเภอสามโคก รวม 21 ตำบล 56 หมู่บ้าน ประชาชนได้รับผลกระทบ 5,301 ครัวเรือน 12.นครปฐม ยังคงมีน้ำท่วมในพื้นที่ 5 อำเภอ ได้แก่ อำเภอบางเลน อำเภอนครชัยศรี อำเภอสามพราน อำเภอกำแพงแสน และอำเภอดอนตูม รวม 61 ตำบล 475 หมู่บ้าน ประชาชนได้รับผลกระทบ 8,909 ครัวเรือน ภาคตะวันออก 1 จังหวัด ได้แก่ 13.ปราจีนบุรี ยังมีน้ำท่วมในพื้นที่ 2 อำเภอ ได้แก่ อำเภอบ้านสร้าง และอำเภอศรีมโหสถ รวม 9 ตำบล 54 หมู่บ้าน ประชาชนได้รับผลกระทบ 2,296 ครัวเรือน ภาพรวมสถานการณ์คลี่คลายในหลายพื้นที่แล้ว ระดับน้ำลดลง แต่ยังคงมีน้ำท่วมขังในพื้นที่ลุ่มต่ำ สำหรับการแก้ไขปัญหาและให้การช่วยเหลือประชาชน กรมป้องกันและบรรเทาสาธารณภัยได้ประสานจังหวัด องค์กรปกครองส่วนท้องถิ่นและหน่วยงานที่เกี่ยวข้องเร่งระดมสรรพกำลังในการระบายน้ำออกจากพื้นที่ และดูแลให้การช่วยเหลือผู้ประสบภัยจัดเจ้าหน้าที่ลงพื้นที่สำรวจและประเมินความเสียหาย เพื่อดำเนินการช่วยเหลือตามระเบียบกระทรวงการคลัง ฯ ทั้งนี้ ประชาชนสามารถแจ้งเหตุและขอความช่วยเหลือทางไลน์ ปภ.รับแจ้งเหตุ 1784 โดยเพิ่มเพื่อน Line ID @1784DDPM และสายด่วนนิรภัย 1784 ตลอด 24 ชั่วโมง. 012",https://www.naewna.com/local/613457,2021_11_04
สลด! เครื่องบินขนส่งสินค้าตกที่รัสเซีย ดับยกลำ 7 ศพ,4 พ.ย.64 สำนักข่าวต่างประเทศรายงานว่าเครื่องบินบรรทุกสินค้า ของเบลารุส ประสบเหตุตกที่เมืองเออร์คุสต์ แถบไซบีเรีย ทางตะวันออกของรัสเซีย ตอนเจ้าหน้าที่กู้ภัยไปถึงที่เกิดเหตุ พบซากเครื่องบินมีเปลวไฟลุกไหม้ท่วมลำ นอกจากนี้พบว่านักบินและลูกเรือ 7 คนเสียชีวิต ทางการเบลารุสเปิดเผยว่า ในจำนวนผู้เสียชีวิตเป็นชาวเบลารุส 3 คน ชาวรัสเซีย 2 คน และชาวยูเครน 2 คน คณะกรรมการสอบสวนแห่งรัสเซีย (Russian Investigative Committee) ประจำภูมิภาคอยู่ระหว่างตรวจสอบเหตุการณ์นี้ว่ามีการละเมิดกฎด้านความปลอดภัยขนส่งหรือไม่ รายงานข่าวระบุว่า เครื่องบินลำนี้เป็นเครื่องบินเก่า AN-12 แบบ 4 เครื่องยนต์เทอร์โบพร็อพ ออกแบบและผลิตในอดีตสหภาพโซเวียต ตั้งแต่ยุคปี ค.ศ.1950 ปัจจุบันยังหลงเหลือใช้งานขนส่งสินค้า ดำเนินการโดยบริษัทขนส่ง กรอดโน่ ของเบลารุส โดยเครื่องบินลำนี้ออกจากสนามบินเมืองบิลิบิโน่ ในแคว้นชูก็อตก้า ทางตะวันออกเฉียงเหนือของรัสเซีย จอดพักที่เมืองยาคุสต์ ก่อนมุ่งหน้าไปที่เมืองเออร์คุสต์ ก่อนประสบเหตุตก นักบินพยายามขอนำเครื่องลงจอดฉุกเฉินที่สนามบินเมืองเออร์คุสต์ถึง 2 ครั้งแต่ไม่สำเร็จ ส่วนสาเหตุการตกที่แน่ชัดยังอยู่ระหว่างการสืบสวน,https://www.naewna.com/inter/613459,2021_11_04
'ศิริราช'เปิดให้จองวัคซีนแอสตร้าฯ สำหรับบูสเตอร์โดสเข็ม 3,ศิริราช เปิดให้ประชาชนทั่วไป จองวัคซีนแอสตร้าฯสำหรับบูสเตอร์โดสเข็ม 3 ตั้งแต่ 5-14 พ.ย.นี้ 4 พ.ย.64 โรงพยาบาลศิริราช ขอเชิญผู้ได้รับการฉีดวัคซีนโควิด 19 ของซิโนแวค จากโรงพยาบาลศิริราช ครบ 2 เข็มภายในเดือนกรกฎาคม 2564 ให้จองวันและเวลาเพื่อเข้ารับการฉีดวัคซีนโควิด 19 ของแอสตร้าเซนเนก้า เป็นวัคซีน บูสเตอร์โดส หรือเข็ม 3 โดยท่านสามารถเข้าจองผ่านทางแอปพลิเคชันศิริราชคอนเน็ค (Siriraj Connect) ระหว่างวันที่ 5 - 14 พฤศจิกายน 2564 โดยจะเริ่มเปิดให้จองตั้งแต่เวลา 12.00 น. ของวันที่ 5 พฤศจิกายน 2564 และ ปิดรับจองเวลา 12.00 น. ของวันที่ 14 พฤศจิกายน 2564 หรือเมื่อคิวรับจองเต็ม โดยมีรายละเอียดดังนี้ 1. ผู้มีสิทธิจองคิวการฉีดวัคซีนโควิด 19 ครั้งนี้ ต้องเป็นผู้ได้รับวัคซีนโควิด 19 ของซิโนแวคจากโรงพยาบาลศิริราชเท่านั้น 2. เป็นผู้ที่ได้รับการฉีดวัคซีนโควิด 19 ของซิโนแวคครบ 2 เข็ม ไม่เกินวันที่ 31 กรกฎาคม 2564 3. ผู้จองวัคซีนจะได้รับการฉีดวัคซีนโควิด 19 ของแอสตร้าเซนเนก้า เป็นบูสเตอร์โดสหรือเข็ม 3 4. ฉีดวัคซีนในวันที่ 18 พฤศจิกายน - 1 ธันวาคม 2564 เวลา 08.00 – 15.00 น. (ปิดรับลงทะเบียนเข้าฉีดวัคซีนเวลา 14.30 น.) 5. สถานที่ฉีดวัคซีน (1) หอประชุมราชแพทยาลัย หรือ (2) ลานอเนกประสงค์ คณะพยาบาลศาสตร์ ม.มหิดล วิทยาเขตบางกอกน้อย (อาจเปลี่ยนแปลงสถานที่ฉีดโดยไม่แจ้งให้ทราบล่วงหน้า ขึ้นกับภารกิจการฉีดวัคซีน ณ วันนั้น สามารถสอบถามได้ที่ โทร. 0 2414 1382 และ 0 2414 1384) 6. หลักฐานที่ต้องเตรียมมาสำหรับการลงทะเบียนเข้ารับการฉีดวัคซีน - บัตรประจำตัวประชาชน - ใบรับรองการได้รับการฉีดวัคซีน (vaccine certificate) หรือ ข้อมูลบนระบบหมอพร้อมที่แสดงว่าท่านได้รับการฉีดวัคซีนโควิด 19 ของซิโนแวคครบ 2 เข็มไม่เกินวันที่ 31 กรกฎาคม 2564 โดยเป็นการฉีดวัคซีนโควิด 19 ของซิโนแวคที่โรงพยาบาลศิริราช จึงขอเชิญผู้ประสงค์ฉีดวัคซีนโควิด 19 ของแอสตร้าเซนเนก้าเป็นบูสเตอร์โดสหรือเข็ม 3 เข้าจองวันและเวลาเข้ารับการฉีดวัคซีนผ่านทางแอปพลิเคชันศิริราชคอนเน็ค (Siriraj Connect) .-011,https://www.naewna.com/local/613464,2021_11_04
‘ชัยวุฒิ’ ชี้ ‘นิโรธ’ เหมาะนั่งปธ.วิปฯ มีประสบการณ์บทบาทในพรรค,ชัยวุฒิ ชี้ นิโรธ เหมาะนั่งปธ.วิปฯ มีประสบการณ์-บทบาทในพรรค โวยฝ่ายค้านอย่าโยนผิดรัฐบาลปมสภาล่ม ลงมติกฎหมายสำคัญต้องรับผิดชอบร่วมกัน อย่าเล่นเกมการเมือง เมื่อวันที่ 4 พฤศจิกายน 2564 เวลา 08.50 น. ที่ทำเนียบรัฐบาล นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจและสังคม ให้สัมภาษณ์กรณีมีชื่อ นายนิโรธ สุนทรเลขาส.ส.นครสวรรค์ พรรคพลังประชารัฐ(พปชร.) เป็นประธานวิปรัฐบาลคนใหม่ ว่า ตนก็เพิ่งได้ยินชื่อ เห็นสื่อออกมาว่าเป็นนายนิโรธ ซึ่งจริงๆก็มีหลายชื่อ แต่นายนิโรธก็มีความเหมาะสม เพราะเป็นส.ส.ที่มีประสบการณ์ทางการเมือง และตอนนี้เป็นประธานกรรมาธิการตำรวจ และมีบทบาทในพรรคอยู่แล้ว แต่ว่าจะเป็นใครตนก็ยังไม่ทราบจริงๆ เพราะต้องรอ พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพปชร. เสนอชื่อและให้นายกรัฐมนตรีแต่งตั้งลงนาม เมื่อถามว่า นายกรัฐมนตรีระบุแล้วว่า ได้ชื่อแล้ว แสดงว่า เป็นนายนิโรธชัดเจนแล้วหรือไม่ นายชัยวุฒิ กล่าวว่า ถ้านายกรัฐมนตรีพูดแบบนี้ ก็แสดงว่า พล.อ.ประวิตรส่งรายชื่อไปแล้ว เมื่อถามว่า นายนิโรธ จะสามารถควบคุมสภาได้หรือไม่ เพราะเมื่อวันที่ 3 พ.ย. ก็มีเหตุการณ์สภาล่ม นายชัยวุฒิ กล่าวว่า ตนว่า นายนิโรธหรือใครมาก็ทำงานได้ ต้องช่วยกันทั้งหมด ส่วนการที่มีส.ส.ติดภารกิจไม่สามารถมาประชุมกันได้นั้น เป็นบางพรรค เราต้องหารือกัน ซึ่งไม่ใช่หน้าที่ของประธานวิปคนเดียว เป็นหน้าที่ของหัวหน้าพรรคทุกพรรคกำชับส.ส.ให้รับผิดชอบต่อสภา เพราะการประชุมสภาเพื่อลงมติเรื่องกฎหมายมีแค่วันพุธวันเดียว ต้องกำชับให้ส.ส.รับผิดชอบต่อการประชุมสภาในการลงมติ เมื่อถามว่า ในพรรคมีการพูดคุยกันเรื่องการคาดโทษหรือไม่ นายชัยวุฒิ กล่าวว่า พูดคุยกันอยู่แล้ว ซึ่งหัวหน้าพรรคกำชับตลอดว่า ขอให้ความร่วมมือ แต่ก็ต้องยอมรับว่า บางครั้งบางคนติดภารกิจจริงๆ และเมื่อวานนี้ก็เป็นสัปดาห์แรกด้วย บางคนอาจยังไม่เตรียมตัวหรือติดภารกิจบางอย่าง แต่ต่อไปก็จะดีขึ้น ตนเชื่อว่า เราต้องคุยกันและทำงานให้สภาให้ได้ ในส่วนของประธานวิปฯก็คงเป็นเรื่องของการประสานงานกับทุกพรรค โดยเฉพาะฝ่ายค้านด้วย ซึ่งผมเชื่อว่า คนที่มาก็ทำหน้าที่นี้ได้แน่นอน ส่วนเรื่องขององค์ประชุมเป็นเรื่องของส.ส.และพรรคการเมืองต้องรับผิดชอบร่วมกัน จะไปโทษประธานวิปฯไม่ได้ นายชัยวุฒิ กล่าว เมื่อถามว่า ฝ่ายค้านโยนให้ฝ่ายรัฐบาลรับผิดชอบเพราะมีเสียงมากกว่า นายชัยวุฒิกล่าวว่า พูดอย่างนั้นก็ไม่ถูก เพราะกฎหมายสำคัญที่เป็นประโยชน์กับประชาชนส.ส.ทุกคนควรจะช่วยกัน ไม่ใช่จะมาแบ่งว่าเป็นฝ่ายค้านหรือฝ่ายรัฐบาล แต่ถ้าเป็นการอภิปรายไม่ไว้วางใจหรือการตรวจสอบงบประมาณ ก็แบ่งหน้าที่กันไป แต่กฎหมายที่ไม่มีความขัดแย้ง เป็นประโยชน์ต่อประชาชน และเราอยากผลักดันให้เกิดก็ควรจะช่วยกัน อยากให้ฝ่ายค้านมองภาพรวมของประเทศด้วย ไม่ใช่มองเป็นเกมการเมืองทุกเรื่อง ไม่อย่างนั้นรัฐบาลก็ทำงานยาก ประชาชนก็เดือดร้อน,https://www.naewna.com/politic/613463,2021_11_04
ภาคใต้เข้าฤดูมรสุมแล้ว! สงขลาตกต่อเนื่อง พระสงฆ์เดินกางร่มบิณฑบาต,4 พฤศจิกายน 2564 ขณะนี้ภาคใต้ฝั่งตะวันออกเข้าสู่ฤดูมรสุมตะวันออกเฉียงเหนือแล้ว สภาพอากาศในพื้นที่ จ.สงขลา มีฝนตกตั้งแต่เมื่อคืนนี้ต่อเนื่องถึงช่วงเช้า ส่งผลกระทบต่อพระสงฆ์ ในเขตเทศบาลนครสงขลา ที่ต้องออกเดินรับบิณฑบาตจากประชาชนท่ามกลางสายฝน โดยเฉพาะในวันนี้ซึ่งเป็นวันพระสวนะ มีประชาชนนำอาหารคาวหวานและอาหารแห้งออกมาตักบาตรพระสงฆ์ตามปกติแม้ว่าจะมีฝนตก โดยพระสงฆ์ต้องเดินกางร่มบิณฑบาตสบงจีวรเปียกปอน แต่ก็ต้องออกเดินบิณฑบาต เนื่องจากมีประชาชนออกมารอตักบาตรพระสงฆ์ในวันพระสวนะ ในขณะเดียวกัน ศูนย์อุตุนิยมวิทยาภาคใต้ฝั่งตะวันออก ประกาศฉบับที่ 3 (26/2564) เรื่องฝนตกหนักถึงหนักมากบริเวณภาคใต้ฝั่งตะวันออกตอนล่างเนื่องจากหย่อมความกดอากาศต่ำได้เคลื่อนเข้าปกคลุมบริเวณประเทศมาเลเซีย ส่งผลให้บริเวณ ภาคใต้ฝั่งตะวันออกตอนล่างยังคงมีฝนตกต่อเนื่องและมีฝนตกหนักถึงหนักมากบางแห่ง ขอให้ประชาชนใน พื้นที่เสี่ยงภัยของจังหวัดนครศรีธรรมราช พัทลุง สงขลา ปัตตานี ยะลา และนราธิวาส ระมัดระวังอันตราย จากฝนตกหนักถึงหนักมาก ซึ่งอาจทำให้เกิดน้ำท่วมฉับพลัน และน้ำป่าไหลหลาก ในช่วงวันที่ 4-5 พฤศจิกายน 2564 สำหรับอ่าวไทยตอนล่าง ทะเลมีคลื่นสูง 1-2 เมตร บริเวณที่มีฝนฟ้าคะนองคลื่นสูง มากกว่า 2 เมตร ขอให้ชาวเรือเดินเรือด้วยความระมัดระวังและหลีกเลี่ยงการเดินเรือบริเวณที่มี ฝนฟ้าคะนอง จึงขอให้ประชาชนติดตามข่าวพยากรณ์อากาศจากศูนย์อุตุนิยมวิทยาภาคใต้ฝั่งตะวันออกอย่างใกล้ชิด. 012,https://www.naewna.com/likesara/613461,2021_11_04
ทัวร์ลงสนั่น! จยย.พากันฝ่าไฟแดง ชนรถทางตรงคว่ำ..ไม่ช่วยสักนิด,"ทัวร์ลงสนั่น! จยย.พากันฝ่าไฟแดง ชนรถทางตรงคว่ำ..ไม่ช่วยสักนิด คลิปอุบัติเหตุนี้เกิดขึ้นที่แยกเสนานิคม กทม. ถูกบันทึกจากกล้องหน้ารถ ที่ขับตามคุณลุงขี่มอเตอร์ไซค์ตรงไปตามสัณญาณไฟเขียวยังเหลืออีกประมาณ 20 วินาที จากนั้น พบว่าขวามือมีกลุ่มรถจักรยายนต์ขับฝ่าไฟแดงมาชนคุณลุงล้มลง แถมยังไม่มีคันไหนลงดูคุณลุง คลิปนี้ถูกชาวเน็ตวิพากษ์วิจารณ์จำนวนมากทุกวันนี้มอไซค์ฝ่าไฟแดงเห็นทุกวัน แทบจะเป็นเรื่องปกติ เจอเกือบทุกแยก แต่พอตำรวจเข้มงวดก็บอกเป็นด่านลอย ไม่ถูกต้อง , แต่ละคนแมนมาก ไม่ลงมาดูลุงสักนิด , ชนแล้วหนีชัดๆ . 009",https://www.naewna.com/likesara/613468,2021_11_04
14 ล้านคนเฮ! กองทุนหมู่บ้านฯขยายเวลาพักชำระหนี้เงินต้นอีก 1 ปี,"โฆษกรัฐบาลเผยกองทุนหมู่บ้านและชุมชนเมืองขยายระยะเวลาการพักชำระหนี้เงินต้นออกไปอีก 1 ปี ช่วยสมาชิกเกือบ 14 ล้านคน ผ่อนคลายภาระการเงิน ส่งเสริมอาชีพในช่วงวิกฤตโควิด-19 เมื่อวันที่ 4 พฤศจิกายน 2564 นายธนกร วังุญคงชนะ โฆษกประจำสำนักนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรี และรมว.กลาโหม ได้มอบนโยบายให้ทุกกลไกของรัฐบาล ต้องเร่งช่วยบรรเทาความเดือดของพี่น้องประชาชนที่ได้รับผลกระทบจากสถานการณ์โควิด-19 และสถานการณ์เศรษฐกิจที่ชะลอตัวที่ผ่านมา ล่าสุด เมื่อวันที่ 22 ก.ย.64 คณะกรรมการกองทุนหมู่บ้านและชุมชนเมืองแห่งชาติ ซึ่งมี นายสุพัฒนพงษ์ พันธ์มีเชาว์ รองนายกรัฐมนตรี เป็นประธาน , นายอนุชา นาคาศรัย รัฐมนตรีประจำสำนักนายกรัฐมนตรี ที่ปรึกษาคณะกรรมการกองทุนหมู่บ้านและชุมชนเมืองแห่งชาติ ประธานอนุกรรมการบริหารกองทุนหมู่บ้านและชุมชนเมืองแห่งชาติมีมติให้กองทุนหมู่บ้านและชุมชนเมือง พักชำระหนี้ หรือลดภาระหนี้ เงินกองทุนหมู่บ้านและชุมชนเมือง ให้กับสมาชิกที่มีความเดือดร้อนจำเป็นตามความเหมาะสม โดยพักชำระเงินต้นในระยะเวลาไม่เกิน 1 ปีเพื่อผ่อนคลายภาระการชำระหนี้ที่มีต่อกองทุนฯ บรรเทาความเดือดร้อน ลดหนี้นอกระบบ เพราะสมาชิกฯ สามารถนำเงินที่เหลือจากการส่งกองทุนฯ ไปเป็นทุนประกอบอาชีพสร้างรายได้ในช่วงการแพร่ระบาดของเชื้อโควิด-19 นี้ทั้งนี้ ได้มีหนังสือแจ้งไปยังคณะกรรมการกองทุนหมู่บ้นและชุมชนเมือง ระดับจังหวัดแล้ว ตั้งแต่วันที่ 12 ต.ค.ที่ผ่านมาเพื่อให้รับทราบการดำเนินงานตามมติดังกล่าวต่อไป นายธนกร กล่าวว่า ทั้งนี้ สมาชิกกองทุนหมู่บ้านหรือกองทุนชุมชนเมือง ที่อยู่ในข่ายได้รับการพิจารณาชำระหนี้ควรมีคุณสมบัติดังนี้ คือ สมัครใจเข้าร่วมโครงการมีประวัติชำระหนี้ดีและต้องการเข้าร่วมโครงการเพื่อลดภาระทางการเงินที่จะต้องชำระเงินต้นกับกองทุนหมู่บ้านหรือกองทุนชุมชนเมือง ในกรณีที่มีประวัติผิดชำระหนี้ ก็สามารถเข้าร่วมโครงการได้ หากปรากฏว่ามีเหตุสุดวิสัยที่ทำให้ไม่สามารถชำระหนี้ได้ตามกำหนดโดยสุจริต ทั้งนี้ คณะกรรมการกองทุนหมู่บ้านหรือกองทุนชุมชนเมืองจะเป็นพิจารณาเข้าร่วมโครงการเป็นรายๆ ไป ซึ่งการพิจารณาพักชำระหนี้ให้กับสมาชิกรายใดเป็นอำนาจหน้าที่ของคณะกรรมการกองทุนหมู่บ้านหรือกองทุนชุมชนเมืองนั้น โดยอาจพิจารณาจากผลประกอบอาชีพของสมาชิกสภาพทางเศรษฐกิจหรือรายได้อื่นๆ ของสมาชิกและครอบครัว การค้ำประกัน รวมถึงความสามารถในการชำระหนี้คืน ของสมาชิกแต่ละรายด้วย โดยเป็นการพักชำระหนี้ ควรให้พักชำระหนี้เงินต้นในระยะเวลาไม่เกิน 1 ปี ให้ส่งเฉพาะดอกเพื่อให้กองทุนสามารถนำรายได้จากดอกเบี้ยมาใช้ในบริหารจัดการกองทุนรวมถึงสวัสดิการต่างๆ ให้สมาชิกรวมถึงประชาชนในหมู่บ้านและชุมชนต่อไป เมื่อเข้าร่วมโครงการดังกล่าว สมาชิกจะต้องจัดทำแผนการออมเงินและแผนในการฟื้นฟูศักยภาพการประกอบอาชีพเสริม เช่น การเข้าร่วมโครงการกองทุนต้นไม่ร่วมพัฒนา การปรับเปลี่ยนรูปแบบการผลิต การพัฒนาศักยภาพการประกอบอาชีพด้วย นายธนกร กล่าวอีกว่า มติคณะกรรมการกองทุนหมู่บ้านและชุมชนเมืองแห่งชาติในครั้งนี้ มุ่งช่วยเหลือสมาชิกในช่วงสถานการณ์การแพร่ระบาดไวรัสโควิด-19ซึ่งสอดคล้องกับวัตถุประสงค์ของกองทุนฯ ที่เป็นแหล่งเงินทุนหมุนเวียน สำหรับการลงทุน พัฒนาอาชีพ สร้างงาน สร้างรายได้ หรือเพิ่มรายได้ ลดรายจ่าย บรรเทาเหตุฉุกเฉิน และจำเป็นเร่งด่วน ทำให้กองทุนฯ79,610กองทุนทั่วประเทศ ที่มีสมาชิกเกือบ 14 ล้านคน ได้รับประโยชน์ ผ่อนคลายภาระทางการเงินและค่าใช้จ่ายในครอบครัว ลดความเสี่ยงในการที่จะไปพึ่งพาการกู้ยืมนอกระบบ ซึ่งเป็นไปตามนโยบายและข้อสั่งการของนายกรัฐมนตรี ที่ต้องต่อลมหายใจให้ประชาชนที่เป็นลูกหนี้ทุกคนในช่วงวิกฤตนี้ รวมทั้งสร้างภูมิคุ้มกันทางเศรษฐกิจและสังคมด้วย - 006",https://www.naewna.com/politic/613467,2021_11_04
พร้อมร่วมงาน!‘ปชป.’ไม่เกี่ยงใครเป็นปธ.วิป อยู่ที่‘พปชร.-นายกฯ’เคาะพิจารณา,เมื่อวันที่ 4 พฤศจิกายน 2564 ที่ทำเนียบรัฐบาล นายจุรินทร์ ลักษณวิศิษฏ์ รองนายกรัฐมนตรีและรมว.พาณิชย์ กล่าวถึงกรณีจะมีการเสนอชื่อนายนิโรธ สุนทรเลขา ส.ส.นครสวรรค์ พรรคพลังประชารัฐ (พปชร.) เป็นประธานคณะกรรมการประสานงานสภาผู้แทนราษฎร (วิปรัฐบาล) ว่า สำหรับประธานวิปรัฐบาลต้องเป็นข้อเสนอของพรรคแกนนำพรรคร่วมรัฐบาล คือพรรคพลังประชารัฐและจะต้องหารือกับนายกรัฐมนตรีด้วย โดยจะต้องเสนอนายกฯ เพื่อแจ้งคณะรัฐมนตรี (ครม.) ให้มีมติแต่งตั้ง ให้นายกฯ เซ็นเพราะเป็นวิปของรัฐบาล ผมก็เคยเป็นมาแล้ว ฉะนั้นจะเป็นใครก็ตามในส่วนของพรรคประชาธิปัตย์ก็ไม่เกี่ยง ต้องให้ความสำคัญพรรคพลังประชารัฐ เพราะมีส่วนสำคัญในการพิจารณาตัดสินใจประชาธิปัตย์พร้อมทำงานร่วมกับทุกท่านไม่มีปัญหาอะไร หัวหน้าพรรคปชป. กล่าว,https://www.naewna.com/politic/613466,2021_11_04
ตะเพิด‘แอมเนสตี้’!อดีตรองผอ.ข่าวกรอง ฉะบ่อนทำลาย ควรไล่พ้นไทย,ตะเพิดแอมเนสตี้!อดีตรองผอ.ข่าวกรอง ฉะบ่อนทำลาย ควรไล่พ้นไทย 4 พฤศจิกายน 2564 นายนันทิวัฒน์ สามารถ อดีตรองผู้อำนวยการสำนักข่าวกรองแห่งชาติ โพสต์ข้อความในเฟซบุ๊ก มีเนื้อหาดังนี้... ขับแอมเนสตี้ออกจากไทย ความเคลื่อนไหวของแอมเนสตี้ในประเทศมีประโยชน์อะไร ใครรู้บ้างนอกจากสร้างแตกแยก บ่อนทำลายความมั่นคงของชาติ ด้วยข้ออ้างเสรีภาพ ประชาธิปไตย สิทธิมนุษยธรรม แม้จะอ้างว่าเป็นค่านิยมของประชาธิปไตยตะวันตก แอมเนสตี้เป็นหน่วยงานรับใช้ต่างชาติก้าวล่วง เล่นบทบาทรวบรวมรายชื่อคนที่ต่อต้านมาตรา 112 กฎหมายที่เป็นบทบัญญัติปกป้องสถาบันกษัตริย์มิให้ถูกล่วงละเมิดจากคนที่คิดร้าย ไทยมีค่านิยม มีวัฒนธรรมของตนเอง ไม่มีความจำเป็นใดๆที่จะต้องรับเอาวัฒนธรรมตะวันตก ไม่จำเป็นต้องคิดแบบฝรั่งถึงจะถูกต้อง ประเทศประชาธิปไตยที่ใหญ่ที่สุดในโลกอย่างอินเดีย ก็ขับแอมเนสตี้ และเอ็นจีโออื่นๆที่พยายามต่อต้านวัฒนธรรมและค่านิยมอินเดีย ออกจากประเทศ เราต้องปกป้องสถาบันหลักของชาติให้ปลอดพ้นจากการบ่อนทำลายและล้มล้างจากผู้คิดร้ายและรับใช้ต่างชาติ ขอเรียกร้องให้กระทรวงแรงงานและส่วนราชการที่เกี่ยวข้อง ทบทวนและขับแอมเนสตี้ และเอ็นจีโออื่นๆที่เคลื่อนบ่อนทำลายค่านิยมและวัฒนธรรมของชาติออกจากประเทศ อย่ากลัวฝรั่งให้มากนัก -005,https://www.naewna.com/politic/613471,2021_11_04
ด่วน! เมียตำรวจยิงลูกดับ กระโดดแฟลตชั้น4ตายตาม,ด่วน! เมียตำรวจยิงลูกสาวดับ กระโดดแฟลต ชั้น 4 ตายตาม 4 พ.ย.64 ผู้สื่อข่าวรายงานว่า เกิดเหตุสลดในแฟลตตำรวจ สภ.แกลง จ.ระยอง ภรรยาของ ร้อยตำรวจเอกประดิษฐ์ มานประภา รองสวป.แกลง กระโดตึกแฟลตตำรวจจากชั้น 4 ลงมาเสียชีวิตบริเวณหน้าบันไดชั้นล่าง ในห้องพักเลขที่ 268/12 ส่วนในห้องพบศพ ด.ญ.พิณพร อายุ 14 ปี นอนเสียชีวิตอยู่บนที่นอน ภายในห้องที่ศีรษะพบบาดแผลรอยกระสุนปืนขนาด 9 มม. 1 นัด ส่วนผู้เป็นแม่ คือ นางพิภาพร งามประภา อายุ 42 ปี เสียชีวิตในสภาพเลือดอาบที่บันไดชั้นล่าง เพื่อนผู้ตาย บอกว่า นางพิภาพร ทำงานเป็นแคชเชียร์อยู่ศูนย์จำหน่ายรถยนต์แกลง ส่วนลูกสาว เรียนชั้น ม.2 สาเหตุที่เกิดขึ้นน่าจะมาจากความเครียดเรื่องการเงิน เพราะเรื่องครอบครัวไม่มีปัญหาอะไร . 009,https://www.naewna.com/local/613472,2021_11_04
ทะเลเดือด! 'เมทัล'สวมชุดว่ายน้ำแชะภาพสาดความฮอต,4 พ.ย.64 แจกความสดใสแซ่บซ่าอีกแล้ว สำหรับเมทัล สุขขาวภรรยาสุดที่รักของนักร้องหนุ่มหล่อขั้นเทพโดม ปกรณ์ ลัมซึ่งล่าสุดทั้งสองพาคุณแม่พักผ่อนท่องเที่ยวทะเลสุดหรูที่โซเนวา คีรี เกาะกูด จ.ตราด แน่นอนว่างานนี้สาวเมทัลได้อวดหุ่นสวยในชุดว่ายน้ำ แชะภาพปังๆ ริมสระน้ำอวดหุ่นเป๊ะปัง กับงานผิวเนียนสวยพร้อมแคปชั่นแซวตัวเองเบา ๆ ว่าแขม่วฮึบบบบบ .-011,https://www.naewna.com/entertain/613475,2021_11_04
ป.เล็กเดิมพันสูง! 'ไพศาล'แนะหนทางปรองดองรัฐบาล'ลุงตู่',เมื่อวันที่ 4 พฤศจิกายน 2564 นายไพศาล พืชมงคล อดีตกรรมการผู้ช่วยรองนายกรัฐมนตรี (พล.อ.ประวิตร วงษ์สุวรรณ) ได้โพสต์ข้อความลงบนเฟซบุ๊กส่วนตัว ระบุว่าหนทางปรองดองของรัฐบาลลุง! 1.กองเชียร์ลุงตู่ได้ปั่นกระแสทุกวันว่า3ป.แตกดังโพละ!!! บางรายก่นด่า ป.ใหญ่ไม่ไว้หน้า และชี้นำให้ ป.เล็กไปตั้งพรรคใหม่ ถ้าเป็นแบบนี้ก็คือ แพแตก ต้องแยกกันว่ายน้ำกลางทะเลในท่ามกลางดงฉลาม เข้าทำนองแยกกันตายหมู่!!!! เว้นแต่จะตั้งสติยั้งคิดได้ว่าต้องหันกลับมาปรองดองกันรวมกันเราอยู่ จึงจะอยู่ได้!!! 2.ขณะนี้ ป.เล็กมีฐานะเป็นนายกคนกลาง โดย ป.ใหญ่เป็นหัวหน้าพรรคแกนของรัฐบาล ทว่า ป.เล็กได้รวบเอากระทรวงต่างๆเป็นโควต้าตัวเองมากมายคือ กลาโหม มหาดไทย สำนักงานตำรวจแห่งชาติ พลังงาน ต่างประเทศ ศึกษา คลังและดิจิตอล แล้วตั้งสายตรงไปครอง ในขณะที่หัวหน้าพรรค เลขาธิการพรรคและเหรัญญิกพรรคแกนไม่มีกระทรวงครอง เทียบกับพรรค5เสียงที่ได้โควต้ารัฐมนตรีก็ไม่ได้!! นักเลงการเมืองเขาถือว่าหยามกันมากไป เห็นเขาเป็นแค่คนหามเสลี่ยงให้ขุนหลวงนั่งไขว่ห้างหรืออย่างไร? 3.ในฐานะที่เป็นพรรคแกนหลักของรัฐบาลก็มีธรรมเนียมทางการเมืองอยู่แล้วว่าต้องได้ครองกลาโหม มหาดไทย และกระทรวงใหญ่อีกกระทรวงเป็นอย่างน้อย นอกนั้นเป็นไปตามสัดส่วนจำนวน สส. หนทางแห่งการปรองดองเพื่อรวมกันเราอยู่จึงน่าจะเป็นไปตามธรรมเนียมนี้!!!! ถ้าเป็นเช่นนี้รัฐบาลก็คงอยู่ต่อไปได้ มิฉะนั้นอาจไม่ทันได้ฉลองปีใหม่! อย่าลืมว่าสภาพการเมืองปัจจุบันนั้น ป.เล็กมีเดิมพันสูงที่สุด!!! เพราะหากพลาดพลั้งจะรับกฐินและอยู่ในเมืองไทยไหวหรือ? ถึงเวลานั้นจะหันหน้าไปทางไหนก็จะไม่มีทางเห็นกองเชียร์แม้แต่สักคนเดียว!! จะมีกุนซือ ที่มีสติปัญญา เสนอทางออกและหนทางปรองดองกันบ้างไหมนี่???? - 006,https://www.naewna.com/politic/613440,2021_11_04
‘ชูวิทย์’ปรี๊ดแตกฉะแหลก‘เปิดประเทศ’ กระแทกรัฐ‘ให้เคี้ยว แต่ไม่ให้กลืน’,ชูวิทย์ปรี๊ดแตกฉะแหลกเปิดประเทศ กระแทกรัฐให้เคี้ยว แต่ไม่ให้กลืน 4 กันยายน 2564 นายชูวิทย์ กมลวิศิษฎ์ อดีตนักการเมืองและนักธุรกิจกลางคืนชื่อดัง โพสต์ข้อความผ่านเฟซบุ๊ก หัวข้อ เปิดประเทศ ให้เคี้ยว แต่ไม่ให้กลืน มีเนื้อหาดังนี้... เปิดประเทศ ให้เคี้ยว แต่ไม่ให้กลืน เปิดประเทศมาตั้งแต่วันที่ 1 รัฐบาลประกาศปาวๆ เชิญชวนต่างชาติมาท่องเที่ยว แต่หามีความพร้อมไม่? เอาแค่ร้านอาหารที่ว่าให้ขายแอลกอฮอล์ หรือโรงแรมที่จะเปิดรับการเปิดประเทศต้องมี SHA Plus ไว้ควบคุม ดูเหมือนจะปล่อยให้ดื่ม แต่ก็กั๊กไว้ด้วยระเบียบควบคุมหยุมหยิม จะว่าดีมันก็ดีที่ป้องกันไว้ก่อน แต่การสมัคร SHA Plus มีขั้นตอนมากมายซับซ้อนยุ่งยาก เหมือนแทนที่จะสนับสนุน กลับซ้ำเติมให้ปิดต่อไป แม้ว่าต้องมีการควบคุม แต่หน่วยงานรัฐควรจะช่วยธุรกิจต่างๆ ไม่ว่าเล็กหรือใหญ่ ให้พร้อมรับการเปิดประเทศ ฟื้นฟูธุรกิจ ลืมตาอ้าปากได้โดยเร็ว เพราะถึงจะเปิดประเทศแล้ว แต่ใช่ว่าทุกอย่างจะกลับไปได้ทันใจเหมือนก่อนโควิด ภาระหน้าที่ของรัฐ คือ สนับสนุน ไม่ใช่ ซ้ำเติม แล้วเอาไปโฆษณา อ้างบุญคุณ เวลาแถลงข่าวอวดผลงาน แถมระบบ SHA Plus ที่บังคับให้ทุกธุรกิจเปิดรับนักท่องเที่ยวต้องลงทะเบียน ยังล่มเอาเสียดื้อๆ เจ้าหน้าที่สารพัดก็เกิดขยัน ตรวจเช้าสายบ่ายเย็น ไม่มี SHA Plus เปิดไม่ได้ เมื่อก่อนตอนระบาดหนัก ติดต่อหน่วยงานราชการก็อ้างว่า ช่วงโควิด ไม่มีใครมาทำงาน work from home กันหมด รอไปก่อน แต่ตอนนี้กลับฟิตจัด work from heart ตรวจแล้วตรวจอีกตอนคนเขาจะรีบทำมาหากิน หายาไส้ลูกเมีย เลี้ยงพนักงาน แค่เอาธุรกิจให้รอดยังลำบาก อย่าไปคิดหากำรี้กำไรเป็นกอบเป็นกำ เพราะมองเห็นอยู่แล้วว่าเป็นยังไง ไม่ได้เอื้อประโยชน์ให้กับบรรดาผู้ประกอบการแต่อย่างใดเลย ต้องสไตล์ ตัวใครตัวมัน เหมือนเช่นเคย เพราะรัฐบาลไทยมักจะใช้นโยบาย ให้เคี้ยว แต่ไม่ให้กิน ให้กิน แต่ไม่ให้กลืน ทำอะไรกั๊กๆ กล้าๆ กลัวๆ ทำตัวเป็นคุณพ่อรู้ดี สั่งอย่างเดียว ส่วนลูกน้องก็ได้แต่ทำตามระเบียบไม่ให้ตกหล่น ไม่มีวิจารณญาณตัดสินอะไรได้ แล้วแต่นโยบายเบื้องบน หาได้รู้ว่า ธุรกิจต่างๆ ที่ผ่านมา 2 ปีในช่วงโควิดต้องล่มสลาย ปิดตัว เจ๊ง ไปเท่าไหร่แล้ว? ตอนนี้ยังจะมาสร้างบรรยากาศอึมครึม เข้มงวดด้วยการประเคนกฎระเบียบยิบย่อยมากมายหลากหลายหน่วยงานที่ขยันออกตรวจตรา สงสารบรรดาธุรกิจที่หวังจะลืมตาอ้าปากในช่วงรัฐบาลประกาศเปิดประเทศ แต่กลับต้องเจอมาตรการโหดสารพัด ความไม่พร้อมแต่เสือกอยากเปิด เมื่อให้เปิด ก็ควรให้การสนับสนุน แนะนำ ไม่ใช่ควบคุม บีบคั้น ทำไม่ได้ก็เปิดไม่ได้ ในเมื่อรัฐบาลเป็นเจ้าภาพออกนโยบาย หากต้องการให้สำเร็จต้องมีคนที่เข้าใจทำงานครับท่าน ไม่ใช่เอาคนมาหากินบนความเดือดร้อนของประชาชนคนหาเช้ากินค่ำ คนทำธุรกิจร้อยล้านพันล้าน บริษัทอยู่ในตลาดหลักทรัพย์จะใช้มาตรฐานเดียวกันกับร้านค้าหรือ โรงแรมขนาดเล็กได้ไง? เอาใจนายทุน แต่ไม่เห็นหัวชาวบ้าน ทำงานกันสะเปะสะปะ หน่วยงานนั้นว่าอย่าง อีกหน่วยงานไปอีกอย่าง บางทีหน่วยงานหนึ่งบอกสั่งไปแล้ว แต่อีกหน่วยงานบอกไม่รู้เรื่อง การเปิดประเทศเพื่อฟื้นฟูธุรกิจให้ลืมตาอ้าปากได้ มันน่าจะพร้อมกว่านี้ไหม? ไม่ใช่เปิดไป ช่วยตัวเองไป ทั้งๆ ที่ผ่านมาเจ็บตัวอยู่แล้ว ก็เข้าใจได้ แต่พอให้เปิดกลับขาดการสนับสนุน มีแต่การควบคุม รายใหญ่รอด แต่รายกลางรายเล็กยังตายสนิทรับเปิดประเทศ ส่วนรัฐทำได้แค่ประคองเอาตัวรอด รอจังหวะจัดทัพแข่งขัน เอาหน้าม้ามาสับคนเห็นต่าง แล้วรีบแก้ไขรัฐธรรมนูญ ยุบสภา จ้องกลับมาบริหารประเทศรอบต่อไป ใครคิดล้มเป็นถูกไล่ล่า ไม่ให้ทำซ้ำสอง แหม เรื่องแบบนี้คิดได้เป็นตุเป็นตะ แต่เรื่องบริหารประเทศ ไม่เห็นเด็ดขาดแบบนี้เลย -005,https://www.naewna.com/likesara/613477,2021_11_04
'ส.ส.เพื่อไทย'ประชด! หว่านข้าวกลางสภาฯ โวยรัฐบาลหนีตอบกระทู้,ส.ส.เพื่อไทยประชดหว่านข้าวกลางสภาฯ โวยรัฐบาลหนีตอบกระทู้ ด้านพ่อบ้านชวนบอกต้องเก็บกวาดด้วยตัวเอง เมื่อเวลา 10.30 น.วันที่ 4 พฤศจิกายน 2564 ที่รัฐสภา มีการประชุมสภาผู้แทนราษฎร ที่มี นายชวน หลีกภัย ประธานสภาผู้แทนราษฎรเป็นประธาน โดยได้เข้าสู่วาระกระทู้ถามสดด้วยวาจา เพื่อสอบถามถึงรัฐบาลต่อแนวทางการแก้ปัญหาเรื่องต่างๆ ให้ประชาชน โดยปกติกำหนดให้ตั้งถามได้ 3 กระทู้ โดย นายชวน แจ้งต่อที่ประชุมว่า กระทู้ถามสด ทั้ง 3 เรื่องนั้น คณะรัฐมนตรีขอเลื่อนตอบทั้ง 3 เรื่อง เนื่องจากติดการประชุมคณะรัฐมนตรี (ครม.) นัดพิเศษ โดยกระทู้ถามสดทั้ง 3 เรื่องนั้น ประกอบด้วย 1.กระทู้ของ นายกลศักดิ์ ลีวาเมาะ ส.ส.นราธิวาส พรรคประชาชาติเรื่องเอกสารสิทธิที่ดิน โดย รมว.มหาดไทย แจ้งว่าติดภารกิจการประชุม ครม.นัดพิเศษ 2.กระทู้ของ นายพิเชษฐ์ เชื้อเมืองพานส.ส.เชียงราย พรรคเพื่อไทย เรื่อง ราคาข้าวตกต่ำ โดย รมว.พาณิชย์ แจ้งว่าติดประชุม ครม.และมีเรื่องสำคัญต้องเสนอ และ 3.กระทู้ของ นางกรณิศ งามสุคนธ์รัตนา ส.ส.กทม.พรรคพลังประชารัฐ ถามรัฐบาล เรื่องการเยียวยาประชาชน ที่ได้ผลกระทบจากปัญหาโควิด-19 การฉีดวัคซีน และการปิดโรงงาน โดยกระทรวงแรงงาน ได้แจ้งขัดข้องและไม่พร้อมที่จะมาตอบเรื่องนี้ จากนั้น นายชวน ได้เปิดโอกาสให้เจ้าของกระทู้ได้แสดงความเห็น โดย นายกมลศักดิ์ กล่าวว่า เจตนาของการตั้งกระทู้สดถามด้วยวาจา เพื่อต้องการให้รัฐมนตรีมาตอบปัญหาความเดือดร้อนของพี่น้องประชาชน เพื่อประโยชน์ของประเทศชาติ การที่รัฐมนตรีละเลยเช่นนี้ ตนเห็นว่าทางคณะรัฐมนตรีกำลังไม่ปฏิบัติตามรัฐธรรมนูญ และหลักนิติธรรม ซึ่งข้อบังคับของสภาได้กำหนดไว้ว่านายกรัฐมนตรีหรือรัฐมนตรีที่ถูกตั้งกระทู้ถามต้องเข้าร่วมประชุมสภาและตอบคำถามด้วยตัวเองเว้นแต่มีเหตุจำเป็นอันมีเหตุหลีกเลี่ยงไม่ได้ จึงอยากถามว่าที่ผ่านมาคณะรัฐมนตรีก็ทราบอยู่แล้ว ว่าทุกวันพฤหัสบดีจะมีกระทู้สด แต่เหตุใดจึงได้กำหนดภารกิจในวันพฤหัสบดีบ่อยครั้ง ด้าน นายพิเชษฐ ได้ลุกขึ้นกล่าวด้วยอารมณ์ฉุนเฉียว ว่า ตนเสียใจมากพี่น้องเกษตรกรรอให้สภาเปิดรอมา 1 เดือนแล้ว ข้าวมีปัญหาถามกระทู้สดเข้าแล้ว ปรึกษาหารือก็แล้วก็ ยังเป็นปัญหาวันนี้เกษตรกรขอร้องให้ตนมาถามกระทู้สดต่อรัฐบาล พล.อ.ประยุทธ์ จันทร์โอชา นายกรัฐมนตรี และเกษตรกรได้นำข้าวและอาหารสัตว์มาให้ตนนำมาให้พูดในสภาวันนี้ แต่ท่านไม่มาตอบจะให้เกษตรกรพึ่งใคร ท่านประธานครับ วันนี้เขาบอกว่าข้าวไม่ต้องเอากลับบ้าน ข้าวกิโลละ 5 บาท ไม่ต้องเอากลับบ้าน ให้เอาหว่านในสภาให้มันงอกในสภานี้เลย ให้มันงอกในสภานี้ เสร็จแล้วก็ใส่ปุ๋ยไปเลย ให้มันงอกงามในสภานี้ เกษตรกรของประเทศไทยไม่รู้จะพึ่งใครแล้ว ขอบคุณครับ จากนั้น นายพิเชษฐ์ ได้นำข้าวเปลือกและปุ๋ยใส่ข้าวที่เตรียมมาหว่านกลางห้องประชุม ขณะที่ นายชวน กล่าวว่า ด้วยความเห็นใจ แต่ขอให้นายพิเชษฐ์ได้ทำความสะอาดด้วยตัวเอง เพราะว่าเราได้เปิดโอกาสให้แสดงความรู้สึกแทนชาวบ้าน แต่ผมเชื่อว่าชาวบ้านไม่ได้ต้องการให้เรามาทำอย่างนี้ ด้าน นายพิเชษฐ์ กล่าวตอบว่า ครับ ผมขอเก็บทุกเมล็ดเอง และทำความสะอาดเองครับ ต่อจากนั้น นายจุลพันธ์ อมรวิวัฒน์ ส.ส.เชียงใหม่ พรรคเพื่อไทย ฐานะวิปฝ่ายค้าน หารือว่า กรณีเลื่อนกระทู้ถามสดของรัฐบาลเป็นสิ่งที่กังวล เรื่องสำคัญของประชาชน เรื่องราคาข้าว พอเรื่องร้อนอยู่ก็ผลัดผ่อน ขณะที่ข้อบังกำหนดให้ 3 ครั้งวันนี้โดนเลื่อน 3 กระทู้ หมายความว่า สิทธิ์คำถามปัญหาของประชาชนที่จะเข้าสู่สภาหายไป 3 ครั้ง จึงขอให้พิจารณาเพิ่มกระทู้ถามสดในสัปดาห์หน้า โดยพรรคฝ่ายค้านจะเสนอให้งดเว้นข้อบังคับการประชุมสภาฯ ในสัปดาห์หน้า ให้เพิ่มกระทู้ถามสด 4 กระทู้ แต่หากสัปดาห์หน้าไม่มา ในสัปดาห์ถัดไป จะขอเว้นข้อบังคับให้ เพิ่มกระทู้ถามสดได้ 6 กระทู้ เพื่อให้กระทู้เพิ่มแบบพอกหางหมูให้รัฐบาล ให้ความสำคัญกับสภาฯ ผมจะใช้กลไกของฝ่ายค้าน เมื่อกระทู้ถามสดรัฐมนตรีไม่มาตอบ ขอให้เตรียมองค์ประชุมไว้ตลอดเวลา ทั้งวันทั้งคืน จะลองดูว่ามาตอบหรือไม่ นายจุลพันธ์ กล่าว ทั้งนี้ นายชวน กล่าาวว่า ตนได้ประสานกับ นายวิษณุ เครืองาม รองนายกรัฐมนตรี โดยขอร้องให้รัฐมนตรีให้ความร่วมมือกับสภาฯ โดยวันพฤหัสบดีเป็นวันที่มีประชุมสภาฯ และตั้งกระทู้ถามสด ดังนั้น ขอร้องล่วงหน้า และขอความร่วมมืออย่านัดอย่างอื่น ทั้งนี้ เพื่อให้เป็นมาตรฐานไม่เอาอดีตที่รัฐมนตรีหนีการตอบกระทู้มาเป็นแบบอย่างให้รัฐมนตรีหลีกเลี่ยงความรับผิดชอบ และเพื่อให้เป็นตัวอย่างกับรัฐบาลสมัยหน้า ทั้งนี้ นายวิษณุ กล่าวว่า จะนำสิ่งที่ตนปรารภนั้นแจ้งกับ ครม.ต่อไป จากนั้นที่ประชุมสภาฯ ได้เข้าสู่วาระกระทู้ถามทั่วไป โดยพบว่ามีรัฐมนตรีเข้ามาตอบกระทู้ อาทิ พล.อ.ชัยชาญ ช้างมงคล รมช.กลาโหม เป็นต้น - 006,https://www.naewna.com/politic/613483,2021_11_04
‘นิพนธ์’ลั่นไม่ผิด!ปม‘ป.ป.ช.’ชี้มูล157 ยื่นศาลปกครองเพิกถอนคำสั่งไม่กระทบรมต.,นิพนธ์ ลั่นไม่ผิด ปมป.ป.ช.ชี้มูล 157 พร้อมยื่นศาลปกครองเพิกถอนคำสั่ง เผยมีหลักฐานฮั้วประมูล ลั่นไม่กระทบตำแหน่งรมต. เมื่อวันที่ 4 พฤศจิกายน 2564 ที่ทำเนียบรัฐบาล นายนิพนธ์ บุญญามณี รมช.มหาดไทย กล่าวถึงคณะกรรมการป้องกันและปราบปรามการทุจริตแห่งชาติ (ป.ป.ช.) ชี้มูลความผิด มาตรา 157 คดีไม่เบิกจ่ายเงินค่ารถอเนกประสงค์ 2 คัน 50 ล้านบาทให้แก่เอกชนก่อนหน้านี้ และถูกยื่นคำร้องต่อองค์กรอิสระให้ตรวจสอบคุณสมบัติความเป็นรัฐมนตรีว่า ย้ำว่า เรื่องดังกล่าวขณะนี้เรื่องทางแพ่งอยู่ที่ศาลปกครองสูงสุด ยังไม่มีมีการตัดสิน และคดีอาญาที่ป.ป.ช ชี้มูลว่าผิดมาตรา 157 ละเว้นการจ่ายเงินให้เอกชน ที่ภายหลังทราบว่า มีการฮั้วกันนั้น ตอนนี้ยังอยู่ที่อัยการและยังไม่ได้ฟ้องคดีต่อศาล และทราบว่า ยังมีการตั้งข้อไม่สมบูรณ์ 16 หน้ากระดาษ มีข้อบกพร่องในสำนวนอยู่หลายประเด็นมาก และเมื่อคดีหลักยังไม่ตัดสิน คดีบานปลายจะไปได้อย่างไร นายนิพนธ์ กล่าวอีกว่า ตนจึงไปยื่นคำร้องต่อศาลปกครองกลางให้ช่วยถอนคำสั่ง เพราะว่าไม่ได้มีการกระทำความผิดใดๆ และการที่ไม่เซ็นก็เป็นการรักษาผลประโยชน์ด้านงบประมาณของจังหวัด ซึ่งจนถึงวันนี้ เงิน 51 ล้านบาท ยังอยู่ที่อบจ. สงขลา ยังไม่มีการจ่ายเงินสักบาท ขณะเดียวกัน สภ.เมืองสงขลา ก็มีคำสั่งฟ้องและส่งฟ้องมาที่กองบังคับการปราบปราม ซึ่งขณะนี้กองปราบฯ พิจารณาสำนวนและยืนยันสั่งฟ้องบริษัทเอกชนและพวกแล้ว เมื่อถามว่า ในเมื่อตำรวจสั่งฟ้องว่าบริษัทเอกชนว่าฮั้วประมูลแล้ว แต่ป.ป.ช.กลับชี้มูลความผิดละเว้นการปฏิบัติหน้าที่ นายนิพนธ์ กล่าวว่า เรื่องนี้ที่เป็นเหตุให้ไปฟ้องศาลปกครองกลางให้เพิกถอนคำสั่ง ด้วยเหตุผลที่ผมไม่ได้ทำผิด และลงโทษทางวินัยผม โดยไม่ตั้งคณะกรรมการ ซึ่งป.ป.ช.ไม่ได้ชี้ผมว่าทุจริต ดังนั้นการจะลงโทษทางวินัยก็ต้องตั้งกรรมการมาสอบผมก่อน นอกจากนี้ ตามกฎหมาย อบจ.ถ้าจะลงโทษผม ต้องลงโทษภายใน 2 ปี นับจากวันที่ผมครบวาระ ผมเป็นนายกอบจ.ปี 56 ครบวาระปี 60 ถ้าจะลงโทษผมก็ต้องภายในปี 62 แต่นี่มาลงโทษปี 64 ด้วยเหตุทั้งหมดนี้ ผมจึงต้องฟ้องศาลปกครองกลางให้เพิกถอนคำสิ่งนี้เพราะเป็นคำสั่งโดยมิชอบ เมื่อถามว่า ตรวจสอบคุณสมบัติ ข้อกฎหมาย แล้วมองว่า กระทบต่อตำแหน่งรัฐมนตรีหรือไม่ นายนิพนธ์ กล่าวว่า ยืนยันว่า ตอนนี้ยังไม่มีอะไรกระทบ เมื่อไม่ได้ทำความผิดและไม่ได้มีการทุจริต ซึ่งที่ป.ป.ช.ชี้ 157 ละเว้นธรรมดา ไม่ได้ละเว้นโดยทุจริตจึงไม่เข้าข่าย ขอยืนยันเรื่องทั้งหมดไม่ได้กระทำผิด ทำไปเพื่อรักษางบประมาณ อบจ.สงขลา เพราะมีการร้องเรียนเรื่องทุจริต ขณะนี้สภ.สงขลา และกองปราบก็ยืนยันแล้วว่า มีการฮั้วประมูลจริง ดังนั้นนิติกรรมการซื้อขายครั้งนั้นก็โมฆะ ไม่ผูกพันอะไรเลย ทุกคนกลับสู่สถานะเดิมถ้าใครเรียนกฎหมายมาก็จะรู้ - 004,https://www.naewna.com/politic/613480,2021_11_04
'พุทธบริษัทวัดวังใหญ่'ร้อง กมธ.ศาสนาช่วยเจรจาประนอมหนี้หลังที่วัดถูกขายทอดตลาด,พุทธบริษัทของวัดวังใหญ่ จังหวัดสงขลาร้อง กมธ.ศาสนาฯช่วยเรียกตัวแทนบริษัทลิสซิ่ง เจรจาประนอมหนี้ ลดต้น ลดดอก หลังถูกบังคับคดีขายที่ดินทอดตลาด ส่งผลให้คณะสงฆ์ในวัดอยู่แบบไม่มีอนาคต เหมือนบ้านติดแบงค์ ชาวบ้านขาดความเชื่อมั่น ไม่ไปทำบุญ เมื่อเวลา 11.00 น.วันที่ 4 พ.ย.64 ที่รัฐสภา นายณัฏฐ์ชนน ศรีก่อเกื้อ ส.ส.สงขลา รองโฆษกพรรคภูมิใจไทย แถลงว่า ตนได้รับหนังสือร้องขอความเป็นธรรมจากตัวแทนชาวพุทธบริษัทของวัดวังใหญ่ กรณีพิพาทระหว่างวัดวังใหญ่ ต.นาทวี อ.นาทวี จ.สงขลา กับบริษัท ธนบุรี ลิสซิ่ง จำกัด ซึ่งวัดวังใหญ่ก่อตั้งเมื่อวันที่ 10 เม.ย.2540 มีการจัดซื้อที่ดินจากชาวบ้านผู้เลื่อมใสตามหนังสือรับรองการทำประโยชน์ที่ดิน (น.ส.3ก.) และระบุชื่อบุคคลหนึ่งในสารบัญจดทะเบียนที่ดิน แต่ต่อมาช่วงกลางปี 2550 พุทธบริษัทวัดวังใหญ่ รวมถึงชาวบ้าน ทราบเรื่องว่าที่ดินของวัดวังใหญ่ ถูกสำนักงานบังคับคดี จ.สงขลา ประกาศให้มีการขายทอดตลาด เนื่องจากบุคคลดังกล่าวที่มีชื่อในที่ดินของวัดได้ถูกบริษัท ธนบุรี ลิสซิ่ง จำกัด ฟ้องเป็นคดีแพ่งต่อศาลแพ่งกรุงเทพใต้ เมื่อปี 2541 และคดีถึงที่สุดเมื่อปี 2542 ให้ยึดทรัพย์ของบุคคลนั้น ซึ่งหมายความรวมถึงที่ดินของวัดวังใหญ่ด้วย ทำให้ขณะนี้วัดวังใหญ่ ถูกประกาศขายทอดตลาด แต่ต่อมาบุคคลดังกล่าวได้ไปทำธุรกรรมรถกับบริษัท ธนบุรี ลิสซิ่งฯ แล้วค้างจ่ายค่างวดจนบริษัท ธนบุรีฯ ฟ้องศาลแพ่งในปี 2541 จากนั้นในปี 2542 ได้มีการตัดสินบังคับคดีนำทรัพย์สินขายทอดตลาด รวมถึงที่ดินวัดวังใหญ่ แต่จนถึงปัจจุบันทางบริษัท ธนบุรีฯ ยังไม่ได้ดำเนินการใดๆ เพียแต่ร้องขอให้เจ้าพนักงานบังคับคดียึดและอายัดที่ดินของวัดไว้เท่านั้น ส่งผลให้คณะสงฆ์ในวัดอยู่แบบไม่มีอนาคต เหมือนบ้านติดแบงค์ ชาวบ้านขาดความเชื่อมั่น ไม่ไปทำบุญ ทำให้เป็นจุดอ่อนไหว ตนในฐานะ ส.ส.ตัวแทนของประชาชน อ.นาทวี จึงขอความเป็นธรรมไปยังคณะกรรมาธิการ (กมธ.) การศาสนา ศิลปะ และวัฒนธรรม สภาผู้แทนราษฎร เนื่องจากเรื่องนี้มีการตัดสินคดีไปแล้ว จึงไม่สามารถไปเปลี่ยนแปลงคำสั่งใดๆ ได้ จึงขอให้ กมธ.เรียกตัวแทนบริษัท ธนบุรีฯ มาเจรจาเรื่องนี้ ลดต้น ลดดอก เพื่อหาข้อยุติในเรื่องดังกล่าว เพื่อเป็นการให้ความเมตตาต่อพุทธศาสนิกชน ซึ่งพุทธศาสนิกชนในพื้นที่ อ.นาทวี ยินดีที่จะช่วยกันหากบริษัทจะลดหนี้ให้วัดวังใหญ่ ตนในนาม ส.ส.จึงขอความเป็นธรรมให้วัดวังใหญ่ด้วย - 003,https://www.naewna.com/local/613487,2021_11_04
‘คลัสเตอร์ญาติผู้ป่วยหออายุรกรรมหญิง’ลาม มุกดาหารพบติดเชื้อแล้ว 19 ราย,"คลัสเตอร์ญาติผู้ป่วยหออายุรกรรมหญิงลาม มุกดาหารพบติดเชื้อแล้ว 19 ราย 4 พฤศจิกายน 2564 เพจเฟซบุ๊กโควิด-19 สำนักงานสาธารณสุขจังหวัดมุกดาหาร รายงาน สถานการณ์การแพร่ระบาดของโรคติดเชื้อไวรัสโควิด-19 ระลอกใหม่ ประจำวันที่ 2 พฤศจิกายน 2564 จากการตรวจหาเชื้อทางห้องปฏิบัติการโรงพยาบาลมุกดาหาร ของผู้มีอาการเข้าเกณฑ์ต้องสงสัย (PUI) ผู้สัมผัสเสี่ยงสูง ระบบเฝ้าระวังและระบบบริการ การเฝ้าระวังเชิงรุกในชุมชน พบมีผู้ติดเชื้อรายใหม่ภายในจังหวัด 19 ราย เป็นผลต่อเนื่องจากการติดเชื้อจากญาติผู้ป่วย หออายุรกรรมหญิง โรงพยาบาลมุกดาหาร และได้แพร่ระบาดไปยังอำเภอต่าง ๆ โดยตรวจพบในพื้นที่อำเภอเมืองมุกดาหาร 10 ราย อำเภอนิคมคำสร้อย 1 ราย อำเภอดอนตาล 1 ราย อำเภอ คำชะอี 6 ราย อำเภอหนองสูง 1 ราย ในขณะที่ทีมสอบสวนโรค สำนักงานสาธารณสุขจังหวัด สาธารณสุขอำเภอ ได้ลงพื้นที่ตรวจคัดกรองเชิงรุก ผู้ที่สัมผัสใกล้ชิดและมีความเสี่ยงสูงกับญาติผู้ป่วยหออายุรกรรมหญิง ผู้ไปเยี่ยมและเฝ้าผู้ป่วยที่หออายุรกรรมหญิง ในช่วงที่มีการตรวจพบการแพร่ระบาด เพื่อควบคุมป้องกันมิให้มีการแพร่ระบาดเป็นวงกว้าง ทั้งนี้ รวมผู้ป่วยระลอกใหม่ (1 เม.ย.-3 พ.ย. ) ในพื้นที่จังหวัดมุกดาหาร จำนวน 2,307 ราย รักษาหายสะสม 2,198 ราย กำลังรักษา จำนวน 100 ราย แยกเป็น โรงพยาบาลมุกดาหารและโรงพยาบาลชุมชน 6 แห่งจำนวน 61 ราย โรงพยาบาลสนาม 39 ราย เป็นผู้ป่วย มีอาการเล็กน้อย จำนวน 51 ราย ปอดอักเสบ/มีอาการและภาวะเสี่ยง จำนวน 35 ราย ปอดอักเสบและภาวะพร่องออกซิเจน จำนวน 14 ราย ไม่มีผู้เสียชีวิตเพิ่ม สะสมมีผู้เสียชีวิต 9 ราย -005",https://www.naewna.com/local/613486,2021_11_04
'เดียร์น่า'สลัดลุคสาวหวาน อวดความเซ็กซี่เบาๆริมทะเล,4 พ.ย.64 นานๆ ทีจะได้เห็นความแซ่บของนางเอกสาวสุดน่ารัก อย่าง เดียร์น่า ฟลีโป ที่ล่าสุดเจ้าตัวได้สลัดลุคสาวหวาน มาโชว์ความเซ็กซี่เบาๆ โดยเจ้าตัวได้จัดทริปเที่ยวทะเล แชะภาพเดินเล่นริมชายหาด ซึ่งสาวเดียร์น่ามาในชุดว่ายน้ำที่มีกระโปรงคลุม เผยให้เห็นผิวขาว หุ่นเป๊ะสุดๆ บอกเลยว่าทำเอาแฟนๆ ต้องกดไลค์กันแบบรัวๆ เลยทีเดียว .-011,https://www.naewna.com/entertain/613478,2021_11_04
'เมียนมา'ฉีดวัคซีนโควิด-19 ครบโดส กว่า 7.39 ล้านคนแล้ว,"4 พ.ย.64 สำนักข่าวซินหัวรายงานว่า กระทรวงสาธารณสุขเมียนมา เมื่อวันพุธ (3 พ.ย.) ระบุว่ามีประชาชนฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ครบโดสแล้วกว่า 7.39 ล้านคน และมีผู้ฉีดวัคซีนหนึ่งโดสกว่า 6.08 ล้านคน เมื่อนับถึงวันอังคาร (2 พ.ย.) เมียนมารายงานการตรวจพบผู้ป่วยโรคโควิด-19 เพิ่ม 955 ราย และผู้ป่วยเสียชีวิต 16 ราย ทำให้มีผู้ป่วยสะสม 502,979 ราย และผู้ป่วยเสียชีวิตรวม 18,744 ราย เมื่อนับถึงวันพุธ (3 พ.ย.) ขณะเดียวกันเมียนมามีผู้ป่วยโรคโควิด-19 ที่หายป่วยและออกจากโรงพยาบาลรวม 472,364 ราย และจัดการทดสอบตัวอย่างเพื่อตรวจโรคกว่า 4.93 ล้านรายการแล้ว ที่มาxinhuathai",https://www.naewna.com/inter/613490,2021_11_04
'สงขลา'อ่วม! ผู้ติดเชื้อโควิดสะสมทะลุครึ่งแสน พบป่วยเพิ่ม 497 คน,"'สงขลา'อ่วม! ผู้ติดเชื้อโควิดสะสมทะลุ ครึ่งแสนพบเพิ่ม 497 คน สถานการณ์เตียงรวม 14,353 เตียง 4 พ.ย.64 คณะกรรมการโรคติดต่อ จ.สงขลารายงานผู้ติดเชื้อใน จ.สงขลาวันที่ 4 พ.ย.เพิ่ม497 คนไม่มีผู้เสียชีวิต ยอดผู้ติดเชื้อสะสมจากผู้ติดเชื้อในเรือนจำ50,197 คนนับเป็นวันแรกที่ผู้ติดเชื้อตั้งแต่เดือน เม.ย.64 ครึ่งแสนคน ส่วนผู้เสียชีวิตสะสมตัวเลขยังคงอยู่ที่181 คนนอนรักษาในโรงพยาบาล6,310 กว่าคน สถานการณ์การใช้เตียงใน จ.สงขลา6,250 กว่าเตียงผู้ติดเชื้อกลุ่มสีเหลือง4,017 เตียงกลุ่มสีเขียว2,164 เตียงและกลุ่มสีแดง99 เตียงจากเตียงรวมทั้งหมด14,353 เตียง การตรวจคัดกรองเชิงรุกในกลุ่มเสี่ยงสามารถแยกกลุ่มติดเชื้อรายใหม่ จากกลุ่มสัมผัสผู้ติดเชื้อในพื้นที่มากที่สุดร้อยละ90รองลงมาจากกลุ่มผู้สัมผัสเสี่ยงสูงในโรงงาน ตลาด ร้านค้า บริษัท หน่วยงานและในชุมชน กลุ่มติดเชื้อยืนยันจากต่างจังหวัดกลุ่มตรวจคัดกรองโรคติดเชื้อระบบทางเดินหายใจ และกลุ่มที่ตรวจพบเพิ่มคือกลุ่มติดเชื้อในกิจกรรมรวมกลุ่มทางสังคมเช่นงานศพ ดื่มเครื่องดื่มแอลกอฮอล์ การพนัน งานแต่ง .-011",https://www.naewna.com/local/613491,2021_11_04
'แรมโบ้'ฟาด'ทักษิณ' ซัดระวังลูกหลานจะไม่มีแผ่นดินอยู่เหมือนตัวเอง,แรมโบ้ฟาดทักษิณชอบเล่นละครลิงตบตาประชาชน ซัดระวังลูกหลานจะไม่มีแผ่นดินอยู่เหมือนตัวเอง เมื่อวันที่4 พฤศจิกายน 2564 นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี กล่าวถึงกรณีที่ นายทักษิณ ชินวัตร อดีตนายกรัฐมนตรี ที่หนีคดีอยู่ต่างประเทศ ได้ออกมาโพสต์เฟซบุ๊กว่า2 - 3 วันนี้ได้ฟังดราม่าเกี่ยวกับเรื่องมาตรา 112 จากทั้งฝ่ายเห็นด้วยและไม่เห็นด้วยในการที่จะแก้ไขหรือยกเลิก ผมขอแสดงความคิดเห็นในฐานะที่เคยเป็นนายกรัฐมนตรีมา และผ่านการปรึกษาในเรื่องมาตรา 112 มาหลายครั้งรวมถึงตอนท้าย นายทักษิณยังได้บอกอีกว่า ก่อนที่จะบอกว่ายกเลิกมาตรา 112 เพราะอารมณ์โกรธ จากอารมณ์โกรธ หรือบางคนก็ต้องการจะยกเลิกโดยไม่มีเหตุผล หรือไม่ยกเลิกมาตรา 112 ไม่เอาเด็ดขาด ซึ่งแน่นอนมันมี Yes and No แต่ขณะเดียวกันนั้น การพูดคุยกันน่าจะดีกว่า และการจัดระเบียบให้เป็นระเบียบเสียจะดีกว่า วันนี้บ้านเมืองเหมือนกับอยู่ในภาวะที่ไม่มีการจัดการ ไม่มีการบริหาร คงเลือกใช้แต่ Law and Order ซึ่งมันเป็นการขัดหลักที่จะให้สังคมอยู่ร่วมกันอย่างสามัคคีไม่แตกแยก นั้น โดย นายเสกสกล ระบุว่า การออกมาเขียนเฟซบุ๊กของนายทักษิณครั้งนี้ ยิ่งแสดงให้เห็นธาตุแท้ของนายทักษิณ ว่าเป็นคนสับปลับ เชื่อถือไม่ได้ เพราะหลังจากที่ นายชัยเกษม นิติสิริ ประธานคณะกรรมการยุทธศาสตร์และทิศทางการเมืองพรรคเพื่อไทย ได้ออกแถลงการณ์ ในการที่จะนำเอาเรื่องการแก้ไขกฎหมายอาญามาตรา 112 และมาตรา 116 เข้าสู่สภาตามสิ่งที่บรรดาม็อบ 3 กีบ เรียกร้องมาโดยตลอดนั้น ต้องถามกลับไปยังนายทักษิณว่า นายชัยเกษมคิดเอง ทำเองอย่างนั้นหรือ ซึ่งไม่มีทางที่นายชัยเกษมจะกล้าทำอย่างนั้น เพราะทุกคนก็รู้อยู่แล้วว่าพรรคเพื่อไทยถูกกำกับโดยนายทักษิณ มาโดยตลอดมิใช่หรือ? ดังนั้น การที่นายชัยเกษม ออกแถลงการณ์มาในนามพรรคแบบนั้น แสดงว่าต้องได้รับไฟเขียวจากนายทักษิณแล้ว แต่หลังจากออกแถลงการณ์ ก็เห็นปรากฎการณ์ คนทั้งประเทศ สาปแช่ง ก่นด่า พรรคเพื่อไทย ทั่วสารทิศ พรรคการเมืองต่างๆ องค์กรต่างๆ ก็ต่างแสดงจุดยืนยันชัดเจน ไม่เอาด้วยกับพรรคเพื่อไทย นายทักษิณเลยจะกลับลำแต่คงไม่ทันแล้ว เพราะเวลานี้ ประชาชนคนไทยเขาหูตาสว่างแล้ว ว่านายทักษิณและลิ่วล้อ รวมถึงพรรคเพื่อไทยคิดอย่างไร กับสถาบันพระมหากษัตริย์ขณะที่จะกลับตัวก็ไม่ได้ ไปต่อก็ไม่ได้ เพราะเวลานี้มวลชนสามกีบก็ไม่เอาด้วยกับทักษิณ และพรรคเพื่อไทย เห็นได้จากคอมเม้นท์บนเฟซบุ๊กฝ่ายที่เคยสนับสนุนแถลงการณ์ของพรรคเพื่อไทย ที่ลงนามโดยนายชัยเกษมนั้น ก็เข้าไปรุมด่านายทักษิณ กันเต็มไปหมดดังนั้น การที่นายทักษิณ ออกมาเขียนแบบนี้ ยิ่งทำให้เห็นว่านายทักษิณเชื่อไม่ได้ พร้อมที่จะหักหลังใครก็ได้ เพื่อทำให้ตัวเองนั้นดูดี หรือมีอำนาจแม้แต่กับนายชัยเกษม ที่คอยรับใช้ นายทักษิณ ก็ไม่ไว้หน้า หักหน้าได้ทันที ตอนนี้นายชัยเกษม เองก็คงต้องนอนเลียแผลเพราะก่อนหน้ายอมให้ประชาชนด่ามา 3 วันเต็มๆ ไม่ออกมาพูด แต่พอนายทักษิณ ออกมาหักหน้าแบบนี้ ยิ่งเจ็บเข้าไปอีก ก็ไม่รู้จะบอกนายชัยเกษมอย่างไรดีตนก็ขอให้โชคดี เพราะเจ็บแล้วไม่เคยจำ ในขณะที่นายทักษิณ จะโจมตีว่า ปัญหาอยู่ที่กระบวนการยุติธรรม สิ่งที่ต้องถามนายทักษิณว่า ที่ผ่านมาหูตาคุณพร่ามัว ด้วยกิเลสตัณหา ทำให้ไม่เคยรู้ เคยเห็นหรืออย่างไรว่า พวกม็อบสามกีบนั้นกำลังคุกคามจาบจ้วงล่วงละเมิดสถาบันอยู่ตลอดเวลา หรือตาบอดที่ไม่เคยเห็นภาพข้อความที่คนเหล่านั้นกระทำต่อสถาบันหรืออย่างไร ถึงเวลานี้นายทักษิณ ควรจะอยู่เงียบๆ เลี้ยงหลานเสียจะดีกว่า เพราะยิ่งเคลื่อนไหว มันยิ่งทำให้ประชาชนเห็นธาตุแท้ว่าเป็นคนอย่างไร อย่าทำตัวเล่นละครลิงตบตาประชาชนอีกเลย เวลานี้ต้องหนีไปอยู่ต่างประเทศกันก็หลายคนแล้ว ถ้ายังไม่หยุดระวังเอาไว้ ลูกหลานก็จะไม่มีแผ่นดินอยู่เหมือนตัวเองเข้าสักวัน นายเสกสกล กล่าว - 006,https://www.naewna.com/politic/613446,2021_11_04
อย่างนี้ต้องลาออก! 'บุญเกื้อ'เย้ย'ชัยเกษม' โดน'ชินวัตร'หลอกใช้ไม่เห็นหัว,เมื่อวันที่ 4 พฤศจิกายน 2564 นายบุญเกื้อปุสสเทโว ทีมโฆษกพรรคไทยภักดี ได้โพสต์ข้อความลงบนเฟซบุ๊กส่วนตัว ระบุว่า#อย่างนี้ต้องลาออก นายชัยเกษม นิติสิริ ประธานคณะกรรมการยุทธศาสตร์และทิศทางการเมืองพรรคเพื่อไทย ออกจดหมายเปิดผนึกผ่านเพจพรรคเพื่อไทย ยืนยันเจตนารมณ์ว่า พรรคเพื่อไทย พร้อมนำข้อเสนอแก้กฎหมาย 112 และ 116 เข้าสู่วาระการประชุมของรัฐสภาเป็นการย้ำเจตนารมณ์ที่ได้กล่าวเอาไว้ในงาน พรุ่งนี้เพื่อไทย ที่ได้เรียกร้องให้ปล่อยนักโทษทางความคิด เพื่อฟื้นฟูหลักนิติรัฐและนิติธรรมของประเทศ ในฐานะประธานคณะกรรมการยุทธศาสตร์และทิศทางการเมืองพรรคเพื่อไทยที่ชอบด้วยกฎหมาย ทำในนามของพรรค ประกาศนี้ก็น่าจะมีความศักดิ์สิทธิ์ มีความน่าเชื่อถืออยู่บ้าง แต่เหตุใดเมื่อมีคนนอกพรรคอย่างนายทักษิณ ซึ่งไม่ได้เป็นแม้แต่สมาชิกพรรคออกมาแสดงความไม่เห็นด้วยที่จะให้แก้ไข ม.112 ก็ทำให้ประกาศของอาจารย์หมดความหมายกลายเป็นกระดาษเช็ดก้นทันที ท่านเคยประสบความสำเร็จในชีวิตการรับราชการเป็นถึงอัยการสูงสุดมาแล้ว เมื่อเจอขนาดนี้ท่านยังอ่านไม่ออกอีกหรือว่าชินวัตรเขาไม่เห็นหัวท่าน เขาหลอกใช้งานเอาท่านเป็นบันไดไว้ให้คุณอุ๊งอิ้งเหยียบหัวขึ้นไปเป็นนายกเท่านั้น ดังนั้นเพื่อเป็นการกอบกู้ศักดิ์ศรีท่านควรจะลาออกจากตำแหน่งประธานคณะกรรมการยุทธศาสตร์และทิศทางการเมือง ตำแหน่งจอมปลอมนั้นเสีย เป็นแค่ส.ส.ปาร์ตี้ลิสต์อย่างเดียวก็พอ ถ้าได้เป็นฝ่ายรัฐบาลแล้วเจ้าของพรรคเขายังเมตตาท่าน เดี๋ยวเขาก็ดึงไปเป็นรัฐมนตรีเอง เชื่อผมเถอะอาจารย์ปู่ - 006,https://www.naewna.com/politic/613444,2021_11_04
'แอมมี่'ระทึก! ศาลไต่สวนต่อถอนประกันคดีหมิ่นเบื้องสูง,"ศาลไต่สวนต่อถอนประกันรุ้ง-ไมค์-อานนท์-แอมมี่คดีหมิ่นเบื้องสูง ปักหมุดสนามหลวง แอมมี่เผยแนวโน้มสูงโดนขังอีกรอบก่อนขอเลื่อนไต่สวนเป็น 18 พ.ย.นี้ เมื่อเวลา 09.00 น.วันที่ 4 พฤศจิกายน 2564 ที่ศาลอาญา ถ.รัชดาภิเษกศาลนัดไต่สวนคำร้องขอเพิกถอนการประกันตัว คดีดำ อ.287/2564ที่พนักงานอัยการคดีอาญา 7 ยื่นคำร้องต่อศาลขอให้มีคำสั่งเพิกถอนการปล่อยชั่วคราว นายอานนท์นำภา , น.ส.ปนัสยาสิทธิจิรวัฒนกุลหรือรุ้ง, นายภาณุพงศ์ จาดนอก หรือไมค์ และนายไชยอมร แก้ววิบูลย์พันธ์ หรือแอมมี่ เดอะบอตทอมบลูส์ แกนนำราษฎรจำเลยคดีดูหมิ่นสถาบัน ตามกฎหมายอาญา มาตรา 112ร่วมกันมั่วสุมชุมนุมตั้ง 10 คนขึ้นไปฯ จากกรณีการชุมนุมปักหมุดที่ท้องสนามหลวง 19 กันยา ทวงคืนอำนาจ เมื่อระหว่างวันที่ 19 - 20 ก.ย.63เนื่องจากพวกจำเลยกระทำผิดเงื่อนไขการปล่อยชั่วคราวของศาล โดยวันนี้เป็นการไต่สวนต่อจากเมื่อวันที่ 3 พ.ย.ซึ่งศาลไต่สวนพยานฝ่ายอัยการผู้ร้องยังไม่แล้วเสร็จ (ศาลไต่สวนคำร้องถอนประกันตัว'อานนท์-รุ้ง-แอมมี่'ยังไม่เสร็จ นัดใหม่ 4 พ.ย.นี้) ขณะที่ นายไชยอมรหรือแอมมี่ กล่าวว่า วันนี้เป็นการไต่สวนคำร้องถอนประกันตัวของนายอานนท์ ก่อนซึ่งตน , น.ส.ปนัสยา และนายภาณุพงศ์ ได้ยื่นขอเลื่อนไต่สวนในวันนี้ออกไปเป็นวันที่ 18 พ.ย.นี้ส่วนเหตุผลในการขอเลื่อน เป็นเรื่องของเวลาในการไต่สวนมากกว่า เช่น เมื่อวานนี้การไต่สวนเฉพาะของนายอานนท์ไต่สวนพยาน 1 ปากตั้งแต่เช้าจนถึง18.00 น.และมีความวุ่นวายในเรื่องของการแยกพิจารณาคดี ซึ่งเกิดข้อโต้เถียงกัน เพราะเราอยากให้รวมการพิจารณาคดีมากกว่า เนื่องจากหลายๆ อย่างเป็นเหตุการณ์ที่เกี่ยวเนื่องกัน อย่างไรก็ตาม เรื่องคำสั่งถอนประกันเป็นเรื่องที่ไม่สามารถคาดคะเนได้แต่มีความเสี่ยงสูง คือไม่ได้มีความรู้สึกไปเอง แต่ว่ามีแนวโน้มจะโดนถอนประกัน และโดนขังอีกรอบค่อนข้างสูง - 006",https://www.naewna.com/local/613493,2021_11_04
เป๊ะปังทุกลุค! 'ใหม่ ดาวิกา'สวยเซ็กซี่ในชุดโชว์เอวเอส,4 พ.ย.64เป็นนางเอกสาวที่ต้องบอกว่ายืนหนึ่งในเรื่องของหุ่นจริงๆ สำหรับ ใหม่ ดาวิกา โฮร์เน่ ที่ล่าสุดได้เข้าร่วมชมแฟชั่นGucci Love Parade ที่ส่งตรงมาจากลอสแอนเจลิส ประเทศสหรัฐอเมริกา ตามเวลาบ้านเราเมื่อ 10 โมงของวานนี้ (3 พ.ย.) และในฐานะ Friend of Gucci ต้องบอกว่าเธอสวยมากจริงๆ โดยสาวใหม่มาในลุคแซ่บเบาๆโชว์ความบางเฉียบของเอวได้แบบชวนตะลึงมากๆ .-011,https://www.naewna.com/entertain/613497,2021_11_04
‘ฝ่านค้าน’โวยรมต.ชิงตอบกระทู้ไม่สนใจชาวบ้านอย่าอ้างติดประชุมครม.,บะหมี่แพงกว่าข้าว!ฝ่านค้านโวยรมต.ชิงตอบกระทู้ไม่สนใจชาวบ้านอย่าอ้างติดประชุมครม. ลั่นไม่ยอมขอเพิ่มกระทู้สดสัปดาห์หน้า เมื่อวันที่ 4 พฤศจิกายน 2564 ที่รัฐสภา นายสุทิน คลังแสง ประธานคณะกรรมการประสานงานพรรคร่วมฝ่ายค้าน (วิปฝ่ายค้าน) กล่าวถึงการเสนอกระทู้ในสภาผู้แทนราษฎร แต่รัฐมนตรีกลับไม่มาตอบ ว่า ช่วงปิดสมัยประชุมสภาฯ ก็ไก้มีการลงพื้นที่ และรับฟังปัญหาจากประชาชน เพื่อรอวันเปิดสภาฯและตั้งกระทู้ถามเพื่อให้รัฐมนตรีได้มาตอบ แต่ตั้งแต่เปิดสภาฯมาวันแรกก็ผิดหวัง วันที่2 ก็ผิดหวังอีก ซึ่งวันแรกฝ่ายรัฐบาลองค์ประชุมไม่ครบ ทำให้สภาล่มและต้องปิดประชุม หากส.ส.ไม่มีความรับผิดชอบแล้ว สภาจะเดินไปได้อย่างไร เชื่อว่าปัญหานี้ก็จะเกิดขึ้นอีกเรื่อยๆ และไม่มีคนรับผิดชอบ ปัญหาในรัฐบาลที่ยังแก้ไม่จบ ก็อย่างเอาปัญหาภายใน มาเป็นปัญหาของประเทศ เป็นปัญหาของประชาชน ส่วนวันนี้เป็นเรื่องของกระทู้สด กระทู้ทั่วไป ซึ่งส.ส.รอคอยวันพฤหัสบดีเพื่อถามรัฐมนตรี ในปัญหาที่รับเรื่องมาจากชาวบ้าน โดยเมื่อวานนี้ก็ได้เตือนประธานแล้วว่า รัฐมนตรีต้องมาตอบ อย่าทำแบบสมัยที่ผ่านมา ไม่งั้นฝ่ายค้านก็ไม่ยอม แต่สุดท้ายวันนี้ก็ไม่มา ผมรู้ว่าฝ่ายรัฐบาลจะแก้ตัวอย่างไร ก็จะอ้างการประชุมคณะรัฐมนตรีรอบพิเศษ แต่ตนมองว่าน่าจะจัดสรรเวลาให้ดีกว่า ซึ่งคณะรัฐมนตรีสามารถทำได้ เพราะทราบดีอยู่แล้วว่าวันพฤหัสบดีเป็นวันที่ต้องตอบกระทู้ของสภา จึงขออย่ามาแก้ตัวเช่นนี้ นายสุทิน กล่าว ด้านนายจุลพันธ์ กล่าวว่า เมื่อวานตนได้หารือกับประธานสภา ในเรื่องที่การให้รัฐมนตรีมาตอบกระทู้ในสภา ซึ่งวันนี้กระทู้สดไม่มีรัฐมนตรีมาตอบแม้แต่คนเดียว ซึ่งวันนี้เป็นปัญหาเรื่องราคาข้าวที่กำลังเป็นปัญหา แต่รัฐบาลก็ไม่มาตอบ หาช่องโหว่เพื่อหลีกเลี่ยงการเข้ามาตอบกระทู้ในสภา เมื่อรัฐบาลไม่ให้ความสำคัญกับสภาฯฝ่ายค้านก็จะไม่ให้ความร่วมมือกับรัฐบาลเช่นเดียวกัน หากฝ่ายค้านไม่ได้สิทธิในการถามกระทู้เพิ่มในสภาสัปดาห์หน้า ตนจะเสนองดข้อบังคับการประชุม เพื่อให้ถามกระทู้ได้มากขึ้นตามสัดส่วนที่ฝ่ายค้านควรจะได้ ซึ่งต้องใช้เสียง2ใส3ในการ งดเว้นการประชุม ก็จะดูใจฝ่ายรัฐบาล ว่าจะยกมือมอบเสียงให้กับฝ่ายค้านเพื่อสอบถามความเดือนร้อนของประชาชน และจะดูว่าส.ส.ฝ่ายรัฐบาลจะมานั่งเป็นองค์ประชุมในวันพฤหัสบดีบ้างหรือไม่ เพราะปกติ ส.ส.ฝ่ายรัฐบาลมานั่งเป็นองค์ประชุมน้อยมาก นายพิเชษฐ์ เชื้อเมืองพาน ส.ส.เชียงราย พรรคเพื่อไทย กล่าวถึง กระทู้ถามสดที่ตนได้เสนอเข้าสู่ที่ประชุมสภาในเรื่องเกี่ยวกับราคาข้าว ว่า วันนี้ราคาบะหมี่กึ่งสำเร็จรูป สูงกว่าราคาข้าว ตนเสียใจที่รัฐบาลไม่เหลียวแลคนยากคนจน ตนทำหน้าที่ตัวแทนประชาชนแต่ไม่สามารถทักท้วง รัฐบาลให้ดำเนินการให้ดีขึ้นได้ - 004,https://www.naewna.com/politic/613495,2021_11_04
GC จัดโครงการประกวดการสร้างสรรค์ผลงานศิลปะ,"บริษัท พีทีที โกลบอล เคมิคอล จำกัด (มหาชน) หรือ GC ขอเชิญชวนเยาวชนในระดับประถมศึกษาและมัธยมศึกษาทั่วประเทศ เข้าร่วม โครงการประกวดการสร้างสรรค์ผลงานศิลปะ มหัศจรรย์ปิโตรเคมี ปี 7 ในหัวข้อ พลาสติก พิทักษ์โลก (Plastics Save The World) ชิงทุนการศึกษารวม 330,000 บาท โดยในปีนี้พิเศษกว่าปีอื่นคือ มีกติกาใหม่ให้น้องๆ ระดับมัธยมศึกษาตอนต้นและตอนปลาย ส่งผลงานเข้าประกวดโดยใช้เทคนิคสื่อผสม 2 มิติ หรือ Mixed Media ทั้งนี้ สำหรับน้องๆ ระดับประถมศึกษายังรับผลงานภาพวาดระบายสีเช่นเดียวกับในทุกปี และเพื่อให้สอดคล้องกับชีวิตวิถีใหม่ GC จะเปิดรับผลงานรอบแรกผ่านช่องทางออนไลน์ ศึกษาข้อมูลเกี่ยวกับอุตสาหกรรมปิโตรเคมี และติดตามรายละเอียดต่างๆ ได้ทาง Facebook Page - GC : มหัศจรรย์ปิโตรเคมี หรือ www.pttgcgroup.com แล้วกรอกใบสมัครแบบออนไลน์ให้ครบถ้วนและอัปโหลดไฟล์ภาพผลงาน ที่ Google Form: https://forms.gle/SZ5cp5pXmyPpCich6 พร้อมอัพโหลดไฟล์เอกสารความยินยอมให้เก็บข้อมูลส่วนบุคคลของผู้ปกครอง (สำหรับผู้เข้าประกวดที่มีอายุน้อยกว่า 18 ปีบริบูรณ์) กำหนดการ • เปิดรับผลงานผ่านช่องทางออนไลน์ ตั้งแต่วันนี้ – 3 ธันวาคม 2564 เวลา 23.59 น. • ประกาศผลผลงานที่เข้ารอบสุดท้าย วันที่ 8 ธันวาคม 2564 ทาง GC : มหัศจรรย์ปิโตรเคมี • ประกาศผล วันที่ 24 ธันวาคม 2564 ทาง GC : มหัศจรรย์ปิโตรเคมี และ www.pttgcgroup.com ติดตามรายละเอียดเกี่ยวกับการประกวดและข้อมูลเพิ่มเติมทาง GC : มหัศจรรย์ปิโตรเคมี หรือ www.pttgcgroup.com หรือโทรศัพท์ 0-2511-4178",https://www.naewna.com/business/613498,2021_11_04
กกต.โชว์สีบัตรเลือกตั้ง อบต. เจอ'สมชัย'วิจารณ์ยับหวั่น'เปิดช่องทุจริต',กกต.โชว์สีบัตรเลือกตั้งอบต. สีแดงเลือกนายก-สีน้ำเงินเลือกส.อบต.สมชัย เตือน กกต.ใสซื่อ หวั่นเปิดช่องทุจริตเลือกตั้งได้ วันที่ 4 พ.ย.64 ผู้สื่อข่าวรายงานว่า สำนักงานคณะกรรมการการเลือกตั้ง(กกต.) ได้มีการเผยแพร่สีบัตรเลือกตั้งสมาชิกสภาองค์การบริหารส่วนตำบล และนายกองค์ การบริหารส่วนตำบล (อบต.) ที่จะมีขึ้นในวันที่ 28 พ.ย.นี้ โดยมีรูปบัตรเลือกตั้ง 2 แบบ คือ บัตรเลือกนายก อบต. จะเป็นบัตรสีแดง พื้นบัตรสีแดงอ่อน และบัตรเลือกสมาชิกสภา อบต.จะเป็นบัตรสีน้ำเงิน โดยพื้นบัตรเป็นสีน้ำเงินอ่อน ขณะที่นายสมชัย ศรีสุทธิยากร ผู้อำนวยการศูนย์วิจัยการเมืองและการพัฒนา มหาวิทยาลัยรังสิตโพสต์รูปพร้อมข้อความผ่านเฟซบุ๊กส่วนตัวถึงกรณีดังกล่าวว่า มาตรฐานใหม่ของ กกต. การเผยแพร่รูปแบบและสีบัตร ก่อนวันเลือกตั้ง โดยระบุว่า ในอดีตสีบัตรเลือกตั้งจะเป็นความลับ มีคนรู้ไม่กี่คน และบอกให้ประชาชนรู้เมื่อถึงวันเลือกตั้งเท่านั้น เพื่อป้องกันการพิมพ์บัตรปลอมหรือป้องกันการทุจริตการเลือกตั้ง กกต. ชุดปัจจุบันกลับคิดต่าง โดยเผยแพร่รูปแบบและสีบัตรล่วงหน้า เป็นเวลาร่วมเดือนก่อนวันเลือกตั้ง โดยมีวัตถุประสงค์เพื่อให้ประชาชนไม่กาผิดใบ ซึ่งผลที่ตามมา คือ1. ในการหาเสียง ผู้สมัครจะนำรูปแบบบัตรไปใส่เบอร์ตนเอง แจกจ่ายให้ประชาชนจดจำ โดยอาจทำในขนาดใกล้เคียงบัตรจริง หรือกระดาษที่คล้ายจริงได้ 2. ในวันเลือกตั้ง อาจมีการ นำบัตรคล้ายจริง เข้าไปหย่อนแทนบัตรจริงแล้วลักลอบนำบัตรจริงออกมาหมุน เวียนเพื่อซื้อเสียง 3. บัตรปลอมในหีบอาจมีแค่ 1 ใบ แต่การหมุนเวียนนำบัตรจริงออกมานอกหน่วยเพื่อกาเบอร์ที่ต้องการแล้วนำไปหมุนเวียนนำบัตรเปล่าออกมากานอกหน่วย อาจทำให้เกิดผลแพ้ชนะเป็นร้อยเป็นพันคะแนนได้ และ 4. เมื่อนับคะแนนอาจมีบัตรขาดหรือเกิน ตำนานบัตรเขย่งจึงเกิดขึ้นแบบนี้ โดยนายสมชัยระบุตอนท้ายว่า กกต. ใสซื่อมาก -001,https://www.naewna.com/politic/613511,2021_11_04
'หมอบุญ'นั่งมาในรถ ยันไม่ใช่ขบวนVIP-ขับสวนเลน ช่วงนั้นวิ่งวันเวย์,'หมอบุญ'นั่งมาในรถ ยันไม่ใช่ขบวนVIP-ขับสวนเลน ช่วงนั้นวิ่งวันเวย์ ยังคงเป็นข้อถกเถียงบนโลกออนไลน์ หลังจากที่สาวรายหนึ่งเผยคลิปจากล้องหน้ารถ ขณะขับไปบนถนนกำแพงเพชร 7 คู่ขนาน ถ.เพชรบุรีตัดใหม่ จากในคลิป จะเห็นได้ว่าเป็นถนนที่วิ่งสวนเลน แต่กลับมีรถจักรยานยนต์ตำรวจ 2 คัน และตามมาด้วยรถเก๋งเบนซ์ เปิดไฟฉุกเฉินขอทาง ซึ่งเธอได้พูดในขณะนั้นว่า ไม่หลบ ไม่หลบ ไม่หลบ เพราะนี่เป็นทางที่เราไป ขณะเดียวกัน เธอก็ยังบีบแตรไปอีกด้วย จนกลายเป็นการวิพากษ์วิจารณ์ว่าเป็นการนำขบวนที่ทำผิดกฎจราจร ล่าสุด นายแพทย์บุญ วนาสิน หรือ หมอบุญ ได้เปิดเผยถึงกรณีนี้ผ่านทีมข่าวช่อง 3 ว่า เป็นเจ้าของรถเบนซ์คันที่ปรากฎในคลิปจริง และขณะเกิดเหตุ จนก็นั่งมาด้วย แต่ยืนยันว่าขับมาในเส้นทางที่ถูกต้องในชั่วโมงเร่งด่วน และใช้เส้นทางนี้มา 10 ปีแล้ว เพื่อไปทำงานจากสุขุมวิท ไปย่าน อสมท. ซึ่งหมอบุญ ยืนยันด้วยว่า ไม่มีรถนำขบวน แต่ในวันนั้นมีเจ้าหน้าที่จราจรมาในจังหวะนั้นพอดี ตนไม่ใช่รถคันแรก แต่เป็นคันที่ 7 หมอบุญ ยังเผยอีกว่า เคยใช้รถนำขบวนปีหนึ่ง 2-3 ครั้ง เมื่อเวลารถติดและไปประชุมกับรัฐมนตรีจึงขอให้มีรถนำขบวน ด้าน อาร์ท เอกรัฐ ตะเคียนนุชนักข่าว-ผู้ประกาศข่าวช่องวัน เผยถึงถนนเส้นนี้ว่า อยู่ถนนกำแพงเพชรฯ ย่านเพชรบุรี ปกติ จะมีการกำหนดเป็น oneway ในช่วงเช้า ประมาณ 06.30-09.00น. ด้านเจ้าหน้าที่ ยอมรับว่าเป็น ความผิดของตำรวจจราจรสังกัด สน.มักกะสัน ที่เป็นเจ้าหน้าที่ท่านใหม่ เพิ่งปฏิบัติงาน และ ไม่ได้กั้นเลน เพื่อให้วิ่งแบบ oneway จึงเป็นเหตุให้รถวิ่งสวนเข้ามา,https://www.naewna.com/likesara/613509,2021_11_04
ร้อนฉ่า! 'ซูซี่ สุษิรา'อวดหุ่นแซ่บในชุดบิกินีแหวกอก,4 พ.ย.64กลับมาอวดหุ่นเซ็กซี่อีกครั้ง สำหรับนักแสดงสาวสวยซูซี่ สุษิรา แน่นหนาที่ล่าสุดออกทริปเที่ยวทะเลใต้ที่เกาะหลีเป๊ะ จ.สตูลนุ่งบิกินี่ม่วงแหวกอก โชว์ความอึ๋ม โพสท่าสุดแซ่บริมชายหาด บอกเลยว่าความเผ็ดซี๊ดไม่มีใครเกินจริงๆ,https://www.naewna.com/entertain/613525,2021_11_04
บุกจับผับดังพัทยา! แอบขายเครื่องดื่มแอลกอฮอล์ ตบตาใช้แก้วพลาสติกสีขุ่น,เมื่อเวลา 22.00 น.วันที่ 3 พ.ย. 2564 พ.ต.อ.เมฒาวิศ ประดิษฐ์ผล รอง ผบก.ภ.จว.ชลบุรี รรท.ผกก.สภ.เมืองพัทยา จ.ชลบุรี นำกำลังเจ้าหน้าที่ตำรวจ สภ.เมืองพัทยา ออกตรวจตราความเรียบร้อยในพื้นที่ เพื่อเตรียมต้อนรับการจัดแสดงพัทยามิวสิค เฟสติวัล 2021 ที่จะมาถึงในวันที่ 5 ถึง 6 พฤศจิกายน ที่จะถึงนี้ พบสถานบริการผับแห่งหนึ่ง ลักลอบปล่อยปะละเลยให้นักท่องเที่ยวดื่มเครื่องดื่มแอลกอฮอล์ในร้าน ซึ่งฝ่าฝืนคำสั่งของคณะควบคุมโรคติดต่อจังหวัดชลบุรี โดยระหว่างที่ พ.ต.อ.เมฒาวิศ ประดิษฐ์ผล รองผบก.ภ.จว.ชลบุรี รรท.ผกก.สภ.เมืองพัทยา กำลังตรวจตราอยู่นั้น พบว่าร้านดังกล่าวเปิดเพลงเสียงดัง มีนักท่องเที่ยวเต้นตามจังหวะเพลงอย่างเมามันส์ จึงนำกำลังเข้าตรวจสอบ พบว่านักท่องเที่ยวอยู่ในอาการมึนเมาสุรา กว่า 30 คน ทั้งคนไทยและชาวต่างประเทศ จึงสั่งให้ปิดเพลง เมื่อควบคุมสถานการณ์ไว้ได้ พบว่ามีการแอบจำหน่ายให้มีการดื่มเครื่องดื่มแอลกอฮอล์จริง โดยตบตาเจ้าหน้าที่โดยการใส่แก้วพลาสติกสีขุ่น เบื้องต้นได้ควบคุมตัวผู้รับเป็นเจ้าของร้าน พร้อมของกลางเป็นเครื่องดื่มแอลกอฮอล์ ส่งพนักงานสอบสวน แจ้งข้อกล่าวหาดำเนินคดีตามกฎหมายต่อไป,https://www.naewna.com/local/613524,2021_11_04
สัมผัส 'ดินแดนต้องมนต์' ข้ามทะลุมิติ 'ประตูกาลเวลา' ที่เมืองเก่าอยุธยา,"วันนี้ ทีมข่าวแนวหน้าออนไลน์จะพาไปดินแดนต้องมนต์ที่ครั้งหนึ่งต้องหาโอกาสไปให้ได้ หากไปเที่ยว จ.พระนครศรีอยุธยา สิ่งที่นบักท่องเที่ยวไม่ควรพลาดเลยที่จะต้องแวะไปชมความสวยงาม หรือที่หลายๆ คน เรียกอีกอย่างว่า ประตูกาลเวลา ที่ วัดพระงาม หมู่ 4 ต.คลองสระบัว อ.พระนครศรีอยุธยา จ.พระนครศรีอยุธยา แต่สิ่งที่อเมซิ่งมากในช่วงนี้ คือ ภายหลังจากน้ำท่วม วัดพระงาม ได้กลายเป็นแหล่งท่องเที่ยวอันดับต้นๆ ของจังหวัดเลยก็ว่าได้ เพราะระดับน้ำได้ท่วมบริเวณประตูกาลเวลา ทำให้ต้องพายเรือเหมือนได้ทะลุออกมาอีกมิติหนึ่ง ทำให้มีนักท่องเที่ยวแต่งชุดไทยมาท่องเที่ยวจำนวนมาก ต่างพากันนั่งเรือที่ชาวบ้านลากจูงเข้าไปยังบริเวณซุ้มประตูกาลเวลา โดยส่วนใหญ่คนที่ลากจะเป็นเด็กๆ ที่อยู่ในชุมชนใกล้กับวัด ขณะเดียวกันก็จะมีพระภิกษุจากวัดศรีโพธิ์ ซึ่งอยู่ใกล้กันและน้ำไม่ท่วม เดินทางมารอรับบิณฑบาตรจากนักท่องเที่ยว โดยชาวบ้านจะเรียกเก็บค่าโดยสารอยู่ที่หัวละ 100 บาท โดยน้องๆที่รับจ้างจะเข็นเป็นระยะทางกว่า 200 เมตร จึงจะถึงประตูกาลเวลา ตลอดทั้งวันก็จะมีนักท่องเที่ยวแวะเวียนมาให้พาไปยังประตูกาลเวลา เพื่อถ่ายภาพ โดยช่วงที่มีนักท่องเที่ยวมามากจะเป็นช่วงเช้าและเย็น เนื่องจากเป็นช่วงที่พระอาทิตย์ตก สามารถมองเห็นหรือถ่ายภาพผ่านช่องประตูกาลเวลาได้อย่างสวยงาม นางมลทิรา ธงทอง ชาวบ้านที่มารับจ้างเข็นเรือเปิดเผยว่า น้ำท่วมนานกว่า 1 เดือนแล้ว มีนักท่องเที่ยวโดยเฉพาะคนที่ชอบถ่ายภาพมาจ้างให้พาไปถ่ายรูปตั้งแต่น้ำท่วมลึกเกือบ 2 เมตร ซึ่งช่วงแรกก็สามารถพายเรือได้ แต่ขณะนี้น้ำเริ่มลดลง ก็ต้องใช้วิธีเข็น โดยเก็บค่าโดยสารคนละ 100 บาทเท่านั้น คาดว่าอีกไม่เกิน 2 อาทิตย์น้ำก็น่าจะลงหมด รู้สึกเสียดายเหมือนกันอยากให้น้ำท่วมแบบนี้ เนื่องจากมีรายได้จากการรับจ้างพาคนไปที่ประตูกาลเวลา เฉลี่ยลำละ 1,200-2,000 บาท เป็นรายได้ที่ดีในช่วงน้ำท่วม ขณะที่ ด.ญ.แพรวา พิมพ์สีคร้าม อายุ 10 ขวบเปิดเผยว่ารับจ้างเข็นเรือมาประมาณ 1 เดือน เพื่อหารายได้ไปเรียนหนังสือตอนเปิดเทอม รู้สึกสนุกมาก โดยมีเพื่อนๆอีก 3 คน มาเข็นด้วย อยากให้น้ำท่วมนานๆ จะได้มีรายได้ ช่วยเหลือครอบครัว ส่วนพระวรวุฒิ สุทัศโน พระวัดศรีโพธิ์ เปิดเผยว่าที่วัดน้ำไม่ท่วมอยู่ใกล้กับวัดพระงาม ซึ่งเป็นวัดร้าง มีประชาชนสนใจนิมนต์มาใส่บาตรตอนเช้าเป็นพระจำ ก็ต้องเดินลุยน้ำและนั่งเรือ เพื่อให้ญาติโยมใส่บาตรอย่างมีความสุข แลถถือว่าเป็นอันซีนของอยุธยาด้วย. -008",https://www.naewna.com/likesara/613523,2021_11_04
ชาวเน็ตว่าไง? บช.น.ชี้แจงแล้วคลิปตร.ขับนำรถวีไอพีวิ่งย้อนศร มีเหตุจำเป็นเร่งด่วน,บช.น.นั่งไม่ติดออกโรงชี้แจงคลิปตำรวจขับนำขบวนรถวีไอพีวิ่งสวนเลนยันไม่ใช่รถวีไอพีแต่มีเหตุจำเป็นเร่งด่วน ตร.จึงอำนวยความสะดวกเพราะมีรถติดสะสม สั่งสน.ทองหล่อ ตรวจสอบข้อเท็จจริง หากตำรวจปฏิบัติไม่ถูกต้องจะดำเนินการทางวินัยต่อไป ความคืบหน้ากรณีในโลกโซเซียลมีการแแชร์รถตำรวจนำขบวนรถวีไอพีวิ่งสวนเลนบนถนนกำแพงเพชร 7 เลียบทางรถไฟ เขตพื้นที่ สน.มักกะสันถ.เพชรบุรีตัดใหม่ พร้อมกับเปิดไฟฉุกเฉินขอทาง แล้วบอกให้รถเลนสวนกันหลบข้างทาง แต่คนขับไม่หลบเพราะนี่เป็นทางที่เราไป ขณะเดียวกันเธอก็ยังบีบแตรไปอีกด้วย จนกลายเป็นการวิพากษ์วิจารณ์ว่าเป็นการนำขบวนที่ทำผิดกฎจราจร ( อ่านข่าวที่เกี่ยวข้อง : หมอบุญ'นั่งมาในรถ ยันไม่ใช่ขบวนVIP-ขับสวนเลน ช่วงนั้นวิ่งวันเวย์ ) 4 พ.ย.64 พล.ต.ต.จิรสันต์ แก้วแสงเอก รอง ผบช.น.และโฆษกกองบัญชาการตำรวจนครบาล กล่าวชี้แจงว่า กรณีดังกล่าวเกิดขึ้นเมื่อวันที่ 3 พ.ย.2564 เวลา 08.20 น. บนถนนกำแพงเพชร 7 เลียบทางรถไฟ เขตพื้นที่ สน.มักกะสัน ซึ่งมี 2 ช่องทาง โดยปกติถนนเส้นดังกล่าวในช่วงเร่งด่วน เวลา 06.30 - 09.30 น. จะจัดเป็นระบบเดินรถทางเดียวจากแยกซอยวัดอุทัยฯ มุ่งหน้าแยกตัดถนนเพชรอุทัย แต่ในช่วงสถานการณ์แพร่ระบาดของโรคติดเชื้อโควิด-19 ที่ผ่านมา รถมีปริมาณน้อย จึงไม่ได้จัดตำรวจจราจรไปบริหารจัดการจราจรบริเวณปากซอยดังกล่าว ซึ่งในวันเวลาที่เกิดเหตุ มีรถติดสะสมในถนนกำแพงเพชร 7 เป็นจำนวนมาก ท้ายแถวกระทบไปในพื้นที่ สน.ทองหล่อ เจ้าหน้าที่ตำรวจจราจร สน.มักกะสัน ซึ่งได้ปฏิบัติหน้าที่อำนวยการจราจรบริเวณแยกศูนย์วิจัย ได้รับการประสานจากเจ้าหน้าที่ตำรวจจราจร สน.ทองหล่อ ซึ่งเป็นเขตพื้นที่ติดต่อกัน ขอให้เร่งระบายรถในเส้นทางดังกล่าว เจ้าหน้าที่ตำรวจจราจร สน.มักกะสัน รายดังกล่าว จึงได้ขับรถจักรยานยนต์มุ่งหน้าไปยังปากซอย เพื่ออำนวยความสะดวกในจุดที่รถติด และจะไปกันรถบริเวณปากซอย เพื่อจัดเป็นระบบเดินรถทางเดียว แก้ปัญหารถติดในถนนดังกล่าว พร้อมทั้งประสานให้เจ้าหน้าที่ตำรวจจราจร สน.มักกะสัน ในจุดที่เป็นพื้นที่รอยต่อช่วยกันเร่งระบายรถ แต่ระหว่างแซงรถช่องทางด้านซ้าย เพื่อจะไปกั้นรถ ที่แยกตัดถนนเพชรอุทัยนั้น ได้มีรถของผู้ร้องเรียน ขับเข้ามาจึงเกิดเหตุการณ์ตามคลิปที่ปรากฏ จากการตรวจสอบในเบื้องต้น บช.น. ขอเรียนชี้แจงว่า 1.ปกติเส้นทางดังกล่าวช่วงเวลาเร่งด่วน 06.30 น. – 09.30 น. จัดเป็นระบบเดินรถทางเดียว ซึ่งรถในซอยที่คุ้นเคยจะเข้าใจว่า สามารถใช้ได้สองช่องทางเพื่อออกมาปากซอยตัดเพชรอุทัย 2.กรณีของรถนำขบวนวีไอพีนั้น เบื้องต้นเป็นกรณีจราจรได้รับการแจ้งจากรถยนต์คันดังกล่าวว่า มีเหตุจำเป็นเร่งด่วน ซึ่งขณะนั้นรถติดสะสมถึงเขต สน.ทองหล่อ จราจรคันดังกล่าวจึงอำนวยความสะดวกและนำรถยนต์คันดังกล่าวมาเพื่อให้พ้นพื้นที่ที่มีรถติดสะสม ไม่ใช่กรณีเป็นรถนำเป็นการประจำแต่อย่างใด 3.อย่างไรก็ตาม กรณีดังกล่าว บช.น. ได้สั่งการให้ สน.ทองหล่อ ทำการตรวจสอบข้อเท็จจริงกรณีดังกล่าวแล้ว หากปฏิบัติไม่เป็นไปตามระเบียบและข้อกฎหมาย จะได้ดำเนินการทางวินัยต่อไป 4.กรณีการปฏิบัติในการแก้ไขปัญหา โดยขับรถนำไปดังกล่าว อาจทำให้ประชาชนเข้าใจคลาดเคลื่อนและกระทบต่อภาพลักษณ์ของตำรวจ หากจะแก้ปัญหาจราจรติดขัดหรือป้องกันอุบัติเหตุที่อาจเกิดขึ้น ให้ใช้วิธีอื่นที่มีความเหมาะสมแทน ซึ่งจะได้กำชับการปฏิบัติตำรวจจราจรในภาพรวมต่อไป,https://www.naewna.com/local/613519,2021_11_04
'ปชต.ใหม่' จ่อตั้ง 'ภรรยาธรรมนัส'นั่งประธานยุทธศาสตร์ พร้อมลุยเลือกตั้งโวขอ 25 ที่นั่ง,พรรคเล็กดิ้นสู้! ปชต.ใหม่ ไม่ยุบ ไม่ควบรวม พร้อมลุยเลือกตั้งโวขอ25ที่นั่ง เตรียมประชุมใหญ่ 7 พ.ย.นี้ จ่อตั้ง ภรรยาธรรมนัส นั่งประธานยุทธศาสตร์ ชงสูตรบัตร2ใบเอา500หาร วันที่ 4 พฤศจิกายน 2564 ที่รัฐสภา นายสุรทิน พิจารณ์ ส.ส.บัญชีรายชื่อ หัวหน้าพรรคประชาธิปไตยใหม่ แถลงว่าพรรคมีความพร้อมในการเลือกตั้งครั้งหน้า 100% โดยจะส่งผู้สมัคร ส.ส.แบบแบ่งเขต 400 เขต และแบบบัญชีรายชื่อ 100 คน และจะเสนอต่อคณะกรรมาธิการ (กมธ.) วิสามัญพิจารณาร่างพระราชบัญญัติ (พ.ร.บ.) ประกอบรัฐธรรมนูญว่าด้วยพรรคการเมือง และร่างพ.ร.บ.ประกอบรัฐธรรมนูญว่าด้วยการเลือกตั้ง ส.ส. เกี่ยวกับการคำนวณจำนวน ส.ส. จากการที่มีบัตรเลือกตั้ง 2 ใบ โดยเอา 500 ไปหารให้ได้คะแนนเฉลี่ย ซึ่งจะทำให้สภาไทยสวยงามมีหญ้าเล็ก หญ้าใหญ่ ไม่ใช่มีแต่ต้นไม้ใหญ่เสมอไป นอกจากนี้ ในวันที่ 7 พ.ย.นี้ พรรคประชาธิปไตยใหม่จะมีการประชุมใหญ่สามัญประจำปี ที่หอประชุมใหญ่เทศบาลเมืองคูคต จ.ปทุมธานี โดยมีวาระสำคัญคือเลือกตั้งกรรมการบริหารพรรคใหม่ทั้งหมด และจะมีการเสนอชื่อ น.ส.ธนพร ศรีวิราช ภรรยา ร.อ.ธรรมนัส พรหมเผ่า เลขาธิการพรรคพลังประชารัฐ เป็นประธานยุทธศาสตร์พรรค เพื่อเป็นการเตรียมพร้อมในการสู้ศึกเลือกตั้งครั้งหน้า ยืนยันว่า พรรคประชาธิปไตยใหม่จะไม่มีการยุบ และไม่มีการควบรวมกับพรรคใดทั้งสิ้น เพราะยึดนโยบายสวัสดิการสังคมเป็นหลัก และจะมีส.ส.ปัจจุบัน และอดีตส.ส.มาร่วมงานกับพรรค ซึ่งเราตั้งเป้าว่าการเลือกตั้งครั้งหน้าจะได้ 25 เสียง นายสุรทิน กล่าว -007,https://www.naewna.com/politic/613537,2021_11_04
3วันยังเงียบเหงา! เกาะสมุยเปิดท่องเที่ยว นทท.ต่างชาติน้อยไม่คึกคัก,"4 พฤศจิกายน 2564 เกาะสมุย จ.สุราษฎร์ธานี ภายหลังจากที่รัฐบาลประกาศเปิดประเทศรับนักท่องเที่ยว 63 ประเทศ เข้ามาในประเทศโดยไม่ต้องกักตัวแบบมีเงื่อนไข และเปิดพื้นที่นำร่องด้านการท่องเที่ยวในพื้นที่ 17 จังหวัดสีฟ้า เริ่มวันที่ 1 พฤศจิกายนที่ผ่านมา เพื่อฟื้นฟูเศรษฐกิจด้านการท่องเที่ยวของประเทศ ผ่านไป 3 วัน ผู้ประกอบการในเกาะสมุยมีความตื่นตัวมากขึ้น โรงแรม ร้านอาหาร เริ่มกลับมาทยอยเปิดให้บริการอีกครั้ง มีการจ้างงานเพิ่มขึ้น แม้ว่าช่วงแรกจะยังดูไม่คึกคักมาแต่ยอดการจองห้องพักของนักท่องเที่ยวต่างชาติเพิ่มขึ้นมากว่าเดือนตุลาคม นายรัชชพร พูลสวัสดิ์ นายกสมาคมส่งเสริมการท่องเที่ยวเกาะสมุย กล่าวว่า ภายหลังจากเปิดประเทศก็มีหลากหลายธุรกิจมีความคึกคักมากขึ้น หลายธุรกิจได้กลับมาเปิดให้บริการอีกครั้ง แต่ว่าการเปิดมาได้เพียง 3 วันจำนวนนักท่องเที่ยวยังไม่ได้เข้ามาเป็นจำนวนมากก็ตาม แต่ว่ายอดการเดินทางเข้ามาในเดือนพฤศจิกายนก็มีจำนวนมากกว่าเดือนตุลาคมที่ผ่านมา คาดว่าจะถึง 2,000 คน และในเดือนธันวาคมจะถึง 3,000 คน ทั้งนี้หากท่าอากาศยานนานาชาติสุราษฎร์ธานีสามารถให้เครื่องบินแบบเช่าเหมาลำขนาดใหญ่ลงได้ ก็จะทำให้มีนักท่องเที่ยวเยอะขึ้นอย่างแน่นอน ไม่ว่าจะเป็นกลุ่มตลาดรัสเซีย และอิสราเอล ขณะเดียวกันก็มีข่าวดีที่ทางประเทศสิงคโปร์อนุญาตให้นักท่องเที่ยวสามารถทรานซิท (Transit) หรือการเดินทางผ่านเครื่องบินลงสิงคโปร์และต่อเครื่องบินมายังเกาะสมุยที่เป็นจุดหมายปลายทางได้ ซึ่งมีทั้งหมด 9 สายการบินหลัก ๆ รวมถึงสายการบินแควนตัสที่จะนำผู้โดยสารชาวออสเตรเลียทรานซิทยังเกาะสมุย ซึ่งทางสมาคมส่งเสริมการท่องเที่ยวเกาะสมุยก็พยายามประสานในหลาย ๆ เส้นทางเพื่อให้มีการเดินทางเข้ามายังเกาะสมุยได้ง่าย รวมถึงการแก้ไขตั๋วโดยสารให้เป็นแบบใบเดียว (Single Ticket) เพื่อให้เกิดความสะดวกสบายมากขึ้น นักท่องเที่ยวก็จะเดินทางเข้ามาเกาะสมุยมากขึ้น. 012",https://www.naewna.com/likesara/613533,2021_11_04
‘เต้’ชงตั้ง‘กมธ.ศึกษาคาสิโนถูกกม.’โกยรายได้ฟื้นศก.ล้างหนี้สาธารณะจากพิษ‘โควิด,เต้ มงคลกิตติ์ สานต่อแนวคิดเอนเตอร์เทนเมนท์คอมเพล็กซ์ของ พล.ต.ทรงกลด ชงตั้ง กมธ.ศึกษาคาสิโนถูกกม. ชี้ช่วยหนุนเพิ่มรายได้ประเทศ ล้างหนี้สาธารณะจากพิษ โควิด-ศก. เมื่อวันที่ 4 พฤศจิกายน 2564 ที่รัฐสภา นายมงคลกิตติ์ สุขสินธารานนท์ ส.ส.บัญชีรายชื่อ หัวหน้าพรรคไทยศรีวิไลย์ แถลงถึงการเสนอจัดตั้งคณะกรรมาธิการ (กมธ.) วิสามัญเพื่อศึกษาพิจารณาเกี่ยวกับเรื่องการเปิดคาสิโนที่ถูกกฎหมาย ว่า สาเหตุที่ตนยื่นเรื่องนี้สืบเนื่องมาจากเดิมทีญัตตินี้ได้เคยถูกเสนอตั้งแต่ปี 62 ซึ่งตอนนั้นตนได้ร่วมเซ็นชื่อร่วมกับพล.ต.ทรงกลด ทิพย์รัตน์ อดีตส.ส.บัญชีรายชื่อ และหัวหน้าพรรคพลังชาติไทย เกี่ยวกับเรื่องการตั้งกมธ.วิสามัญศึกษาการเปิดเอนเตอร์เทนเมนคอมเพล็ก ซึ่งในเอนเตอร์เทนเมนได้มีคาสิโนอยู่ด้วย สืบเนื่องจากญัตติดังกล่าวภายในไม่เกิน 1 เดือนนี้ ญัตติการตั้งกมธ.วิสามัญเอนเตอร์เทนฯ จะเข้าสู่การพิจารณาของสภาฯ ซึ่งผู้เสนอญัตติคือ พล.ต.ทรงกลดที่ได้เสียชีวิตไปแล้ว ซึ่งตนเป็น 1 ใน 20 รายชื่อที่มีการสนับสนุนญัตติดังกล่าวและมีความกังวลว่าญัตติดังกล่าวนั้นจะจบไป ซึ่งผู้เสนอได้เสียชีวิตไปแล้ว นายมงคลกิตติ์ กล่าวอีกว่า อีกทั้งพรรคไทยศรีวิไลย์ก็มีนโยบายดังกล่าว และที่ตนเสนอเมื่อ 2 ปีก่อนนั้น เรื่องนี้อาจจะไม่จำเป็น แต่มาปีนี้เรื่องนี้จำเป็นแล้ว เนื่องจากรัฐบาลพล.อ.ประยุทธ์ จันทร์โอชา มีหนี้สาธารณะอยู่ 6.7 ล้านล้านบาท และสถานการณ์ของประเทศก็เปลี่ยนไปด้วยสถานการณ์โควิด และปัญหาเศรษฐกิจ ทำให้รายได้ของประเทศหายไปจำนวนมาก โดยเฉพาะเรื่องการท่องเที่ยว จึงเป็นเหตุทำให้ปัจจุบันประเทศไทยมีหนี้สาธารณะอยู่ 9.3 ล้านล้านบาท ตนจึงจำเป็นต้องตั้งกมธ.ศึกษาเรื่องดังกล่าว เพราะรายได้จากการเปิดบ่อนคาสิโนถูกกฎหมาย อาจช่วยเพิ่มรายได้ และล้างหนี้สาธารณะได้ ขณะเดียวกันต้องเข้าใจว่าการเปิดบ่อนทั่วประเทศปัจจุบัน ส่วนใหญ่เป็นการจัดเก็บรายได้จากเจ้าหน้าที่ของรัฐทั้งตำรวจ ทหาร เจ้าหน้าที่ปกครองที่การจัดเก็บภาษีนอกระบบ หรือเงินใต้โต๊ะ ดังนั้นตนจึงเสนอตั้งกมธ.ศึกษาฯ คาดว่าภายในเดือนพ.ย.นี้ จะสามารถเสนอเข้าสู่สภาฯเป็นโมเดลเพื่ออภิปรายชี้แจงเหตุผลต่างๆ ส่วนรัฐบาลจะทำหรือไม่ทำก็แล้วแต - 004,https://www.naewna.com/politic/613547,2021_11_04
โฆษก รบ.อวดตัวเลขเก็บภาษีขยายตัว เหตุรัฐบาลเร่งฉีดวัคซีน ทำให้ปชช.ใช้ชีวิตปกติ,"โฆษกรัฐบาล รายงานภาวะเศรษฐกิจเดือนกันยายน 64 โชว์จัดเก็บภาษีขยายตัวที่ร้อยละ 14.8 ต่อปี ภาษี VAT ขยายตัวที่ร้อยละ 8.6 นักท่องเที่ยวชาวต่างชาติเดินทางเข้าประเทศจำนวน 12,237 คน ขยายตัวที่ร้อยละ 100.0 ผลสำรวจ ธปท. นักวิเคราะห์ฯ เชื่อเศรษฐกิจไทยจะกลับมาฟื้นตัวได้อย่างรวดเร็วในปี 2565 วันที่ 4 พฤศจิกายน 2564 นายธนกร วังบุญคงชนะ โฆษกประจำสำนักนายกรัฐมนตรี เผย รายงานภาวะเศรษฐกิจเดือนกันยายน เปิดเผยตัวเลข สะท้อนภาพเศรษฐกิจไทยที่ดีขึ้น อาทิ ด้านการท่องเที่ยว โดยในเดือน ก.ย. 64 มีนักท่องเที่ยวชาวต่างชาติเดินทางเข้าประเทศจำนวน 12,237 คน ขยายตัวที่ร้อยละ 100.0 ต่อปี ทั้งนี้ รัฐบาลจัดเก็บรายได้สุทธิ (หลังหักจัดสรรให้ อปท.) ในเดือน ก.ย. 64 ขยายตัวที่ร้อยละ 14.8 ต่อปี ขณะที่ภาษีมูลค่าเพิ่มที่รัฐบาลจัดเก็บได้ ณ ระดับราคาคงที่ในเดือน ก.ย. 64 ขยายตัวที่ร้อยละ 8.6 ต่อปี ภาคการส่งออกสินค้ามีแนวโน้มปรับตัวดีขึ้น โดยคาดว่ามูลค่าการส่งออกสินค้าของไทยในปี 2564 ขยายตัวที่ร้อยละ 16.3 ต่อปี ด้านภาคการเกษตร ดัชนีผลผลิตสินค้าเกษตรกรรมในเดือน ก.ย. 64 ขยายตัวที่ร้อยละ 4.9 เมื่อเทียบกับช่วงเดียวกันของปีก่อน นอกจากนี้ สำนักงานเศรษฐกิจการคลังยังคาดการณ์ว่าปี 2565 เศรษฐกิจไทยในจะขยายตัวเร่งขึ้นมาอยู่ในช่วงร้อยละ 4.0 ต่อปี โดยคาดว่านักท่องเที่ยวต่างประเทศจะเดินทางเข้ามาในประเทศไทยจำนวน 7 ล้านคน ในขณะที่การส่งออกสินค้าคาดว่าจะขยายตัวที่ร้อยละ 3.8 ต่อปี ซึ่งจะเป็นปัจจัยสำคัญต่อการฟื้นตัวของภาคธุรกิจ การจ้างงาน และการบริโภคภายในประเทศ ตัวเลขการจัดเก็บภาษีรายได้และ vat ที่ปรับตัวเพิ่มขึ้นในเดือนกันยายน นี้ สะท้อนการผลิต และการใช้จ่ายภายในประเทศมีเพิ่มมากขึ้น สอดคล้องกับผลสำรวจของธนาคารแห่งประเทศไทย นักวิเคราะห์ด้านเศรษฐกิจส่วนใหญ่มีมุมมองว่า เศรษฐกิจไทยจะกลับมาฟื้นตัวได้อย่างรวดเร็วในปี 2565 ปัจจัยหนึ่งมาจาก ความสำเร็จของรัฐบาลในการเร่งกระจายการฉีดวัคซีน ทำให้ประชาชนสามารถกลับมาใช้ชีวิตได้อย่างปกติ ทำให้หลายกิจกรรมทางเศรษฐกิจของไทยกลับมาดำเนินกิจการได้เกือบเหมือนปกติตั้งแต่ปลายปืนี้ด้วย นายธนกร​ กล่าว -007",https://www.naewna.com/politic/613555,2021_11_04
'บิ๊กตู่'ชี้เวลารัฐบาลที่เหลือมุ่งมั่นทำงาน ย้ำเป็นนายกฯต้องอดทน,บิ๊กตู่ชี้เวลารัฐบาลที่เหลือมุ่งมั่นทำงาน ย้ำเป็นนายกฯต้องอดทน ไม่มีปัญหาคุยคนรุ่นใหม่ ถ้าทำเพื่อประโยชน์ ชาติ ศาสน์ กษัตริย์ เมื่อวันที่ 4 พฤศจิกายน 2564 ที่ทำเนียบรัฐบาล น.ส.ไตรศุลี ไตรสรณกุล รองโฆษกประจำสำนักนายกรัฐมนตรี ตอบคำถามสื่อมวลชนแทนนายกรัฐมนตรี กรณีช่วงเวลา 1 ปีครึ่งที่เหลือของรัฐบาล นายกฯ จะปร้บตัวอย่างไรในการทำงาน และรับแรงเสียดทานจากการเมืองทั้งภายนอกและภายในได้อย่างไร ว่า นายกฯ ยังคงมุ่งมั่นในการทำงานเพื่อแก้ไขปัญหา อุปสรรค ความเดือดร้อนประชาชนทุกเรื่อง โดยนายกฯ ระบุว่า เป็นนายกฯ ต้องอดทน เพื่อให้เกิดผลสำเร็จ บางเรื่องอาจจะยังไม่เห็นผลทันที แต่จะมีผลสำเร็จในอนาคตเกิดขึ้นอย่างแน่นอน จะมีผลดีต่อประเทศ และประชาชนในส่วนรวมแน่นอน ส่วนคำถามว่า หลายพรรคการเมืองเริ่มปรับเข้าถึงคนรุ่นใหม่มากขึ้น ถ้า พล.อ.ประยุทธ์ จะลงชิงนายกฯ อีกสมัย จะปรับการทำงานร่วมกับคนรุ่นใหม่อย่างไร น.ส.ไตรศุลี กล่าวว่า นายกฯ ไม่มีปัญหาการทำงานกับคนรุ่นใหม่ เพราะพูดคุยได้กับคนทุกรุ่น ทุกวัย ไม่ว่าจะรุ่นใหม่หรือรุ่นไหน ถ้าเป็นประโยชน์ต่อประเทศชาติ ศาสน์ กษัตริย์ นายกฯ พร้อมที่จะรับฟังปรับตัว และยินดีที่รับคนรุ่นใหม่เข้ามาทำงาน - 006,https://www.naewna.com/politic/613560,2021_11_04
รวบแล้ว! ผัวเก่าหึงโหด ใช้มีดแทงผัวใหม่ดับ เหตุขอคืนดีอดีตภรรยาจะพาลูกเที่ยวไม่เป็นผล,วันที่ 4 พฤศจิกายน 2564 พลตำรวจตรี ชัยวัฒน์ อุ้ยคำ ผู้บังคับการตำรวจภูธรจังหวัดกระบี่ พร้อมด้วยพันตำรวจเอก บริบูรณ์ อยู่สุขสมบูรณ์ ผู้กำกับการสถานีตำรวจภูธรอำเภอเกาะลันตา ร่วมแถลงข่าวการจับกุมนายจักรภัทร กิจเนตร อายุ 23 ปี ชาวจังหวัดปัตตานี คนร้ายในความผิดฐานฆ่าผู้อื่นโดยไตร่ตรองไว้ก่อน ในคดีอาญาที่ 385 / 2564 ตามหมายศาลจังหวัดกระบี่ ที่ 341/2564 เหตุเกิดวันที่ 2 พฤศจิกายน 2564 โดยชุดสืบสวนกองกำกับการตำรวจภูธรจังหวัดกระบี่ สนธิกำลังร่วมกับชุดสืบสวนสถานีตำรวจภูธรอำเภอเกาะลันตา ตั้งจุดสกัดหน้าหน่วยบริการประชาชนตำบลเกาะลันตาน้อย ทางเข้าและออกพื้นที่เกาะลันตา หมู่ที่ 2 ตำบลเกาะลันตาน้อย อำเภอเกาะลันตา จังหวัดกระบี่ ซึ่งเป็นพื้นที่เกิดเหตุเพื่อปิดเส้นทางการหลบหนี ทั้งได้ดูภาพจากกล้องวงจรปิดของจุดสำคัญในพื้นที่ และออกสืบสวนหาข่าว จนทราบว่านายจักรภัทร กิจเนตร ได้หลบซ่อนตัวที่โรงแรมแห่งหนึ่ง จึงได้ประสานกับเจ้าของโรงแรมให้ความร่วมมือด้วยดี เจ้าหน้าที่จึงไปที่ห้องดังกล่าว เรียกผู้ต้องหาให้เปิดประตู และได้แสดงตัวเป็นเจ้าหน้าที่ พร้อมสอบถามชื่อนามสกุลซึ่งตรงกัน เจ้าหน้าที่จึงทำการจับกุมตัวได้โดยละม่อม จากการสอบสวนปากคำผู้ต้องหาให้การรับสารภาพว่า ตามวันเวลาเกิดเหตุได้ใช้อาวุธมีดแทง พลทหารวุฒิชัย หรือแบงค์ คงผอม ผู้ตายเนื่องจากนางสาว เกศิณี ช่วยการ อดีตภรรยาซึ่งมีบุตรด้วยกัน 3 คน กีดกันไม่ให้ผู้ต้องหาได้พบหรือพาลูกไปเที่ยว ทำให้ผู้ต้องหาโกรธแค้นผู้ตายซึ่งเป็นสามีใหม่ของอดีตภรรยา จึงได้ใช้อาวุธมีดก่อเหตุแทงผู้ตายในครั้งนี้ ซึ่งนายจักรภัทร ผู้ต้องหา ได้นำเจ้าหน้าที่ไปเอาของกลางที่ใช้ก่อเหตุ ไม้ไผ่ 1 อัน อาวุธมีดปลายแหลม 1 เล่ม ที่ใช้ตีและแทงผู้ตายจนเสียชีวิต พร้อมเสื้อผ้าที่สวมใส่ในวันเวลาเกิดเหตุ โดยพนักงานสอบสวน และในวันที่ 3 พฤศจิกายน 2564 พันตำรวจเอก สุริยา รัตนกาญจนพันธ์ รองผู้บังคับการตำรวจภูธรจังหวัดกระบี่ พันตำรวจเอก ศิริศักดิ์ สงพะโยม ผู้กำกับการ กองกำกับการสืบสวนตำรวจภูธรจังหวัด และพันตำรวจเอก บริบูรณ์ อยู่สุขสมบูรณ์ ผู้กำกับการสถานีตำรวจภูธรอำเภอเกาะลันตา พร้อมด้วยพนักงานสอบสวนร้อยเวรเจ้าของคดี และชุมสืบสวนสถานีตำรวจภูธรอำเภอเกาะลันตา ได้นำตัว นายจักรภัทร กิจเนตร ผู้ต้องหา ไปทำแผนประกอบคำรับสารภาพโดยขั้นตอนแรก ผู้ต้องหาไปเจอภรรยาเก่าอยู่กับสามีใหม่ที่ร้านสะดวกซื้อ จากนั้นผู้ต้องหาได้ไปหาไม้มาดักรอบุคคลทั้งสองที่จุดเดิม จนทั้งสองคนเดินออกมาขึ้นรถจักรยานยนต์ ผู้ต้องหาจึงเข้าไปใช้ไม้ตี แต่ผู้ตายไม่สลบจึงเกิดการต่อสู่กัน ดังนั้นผู้ต้องหาจึงได้ชักอาวุธมีดปลายแหลมที่พกพาติดตัวอยู่เป็นประจำ แทงไปที่ลิ้นปี 1 ครั้ง จนผู้ตายล้มลงขาดใจตาย จากนั้นผู้ต้องหาได้ไปหาแฟนสาวที่ห้องพักพนักงานโรงแรมดังกล่าวข้างต้น และได้เปิดห้องพักเพื่อหลบซ้อนตัว จนกระทั้งเจ้าหน้าที่สามารถติดตามจับกุมตัวเอาไว้ได้ -007,https://www.naewna.com/local/613559,2021_11_04
ยุ่งแล้ว!กมธ.พัฒนาการเมืองฯ จ่อเชิญ‘กกต.’แจงคลิป ‘วีระกร’หาเสียงเลือกตั้งอบต.นครสวรรค์,กมธ.พัฒนาการเมืองฯ เตรียมเชิญ กกต.แจงคลิป วีระกรช่วยหาเสียงเลือกตั้ง อบต.ที่นครสวรรค์ พร้อมเปิดรับแจ้งเหตุทั่วประเทศ ตั้งคณะทำงานติดตามเลือกตั้ง อบต.ทั่วประเทศ เมื่อวันที่ 4 พฤศจิกายน 2564 น.ส.สุทธวรรณ สุบรรณ ณ อยุธยา ส.ส.นครปฐม พรรคก้าวไกล ในฐานะโฆษกคณะกรรมาธิการการพัฒนาการเมือง การสื่อสารมวลชน และการมีส่วนร่วมของประชาชน สภาผู้แทนราษฎร กล่าวถึงผลการประชุมเพื่อพิจารณาศึกษา การมีส่วนร่วมของประชาชน ในการเป็นอาสาพัฒนาการเมือง และส่งเสริมการเลือกตั้ง โดยมีตัวแทนจากหน่วยงานที่เกี่ยวข้อง ซึ่ง กมธ.มีแผนดำเนินการพัฒนาการเมือง และสร้างเครือข่ายผู้สังเกตการณ์เลือกตั้งอย่างเป็นรูปธรรม เพื่อตรวจสอบการเลือกตั้งทุกรูปแบบโดยมีการนับคะแนนแบบคู่ขนาน ซึ่งปัจจุบันไม่สามารถเข้าไปสังเกตการณ์ในหน่วยเลือกตั้งได้ ซึ่งคาดว่า จะแก้ไขให้แล้วเสร็จก่อนการเลือกตั้งในปี 2565 ขณะที่ภาคประชาชนกล่าวว่าปัญหาที่พบเจอสำหรับการเลือกตั้ง คือการเก็บข้อมูลผลคะแนนที่มีการเปิดเผยที่ล่าช้า ไม่ชัดเจน และการขอผลการรับคะแนนที่ล่าช้า จึงขอให้คณะกรรมการการเลือกตั้ง ปรับปรุงการเปิดเผยข้อมูล ที่ประชุม กมธ.ได้รับเรื่องร้องเรียน การหาเสียงการเลือกตั้งนายกองค์การบริหารส่วนตำบล ในจังหวัดนครสวรรค์ โดยเป็นคลิปภาพและเสียงของ นายวีระกร คำประกอบ ส.ส. พรรคพลังประชารัฐ ในการหาเสียงให้กับผู้สมัครรายหนึ่ง ทาง กมธ.มีข้อกังวลในเรื่องนี้ จึงได้มีการตั้ง คณะทำงานเพื่อติดตามการเลือกตั้ง อบต.ทั่วประเทศ ซึ่งคณะทำงานเปิดรับเรื่องร้องเรียนทั่วไปที่เกี่ยวกับการเลือกตั้ง อบต.ครั้งนี้ โดยในกรณีที่จังหวัดนครสวรรค์ ทาง กมธ.ได้สอบถามไปยัง กกต.แล้วทราบว่า เป็นการฝ่าฝืนกฎหมายการเลือกตั้ง ซึ่ง กกต.สามารถสั่งให้หยุดการกระทำนี้ได้ และสามารถส่งฟ้องศาลสั่งจำคุก รวมถึงตัดสิทธิการเลือกตั้ง ซึ่งเรื่องนี้เป็นหน้าที่ของ กกต.ในการพิจารณาต่อไป โดยในการประชุมสัปดาห์หน้าจะมีการเชิญคณะกรรมการการเลือกตั้งมาให้ความเห็นในประเด็นนี้ด้วย น.ส.สุทธวรรณ กล่าว - 004,https://www.naewna.com/politic/613558,2021_11_04
รอง ผบ.ตร.จับตา 39 จังหวัด หลังพบแนวโน้มแข่งขันสูง ในการเลือกตั้งท้องถิ่น,"วันที่ 4 พฤศจิกายน 2564 ที่สำนักงานตำรวจแห่งชาติ (ตร.) พล.ต.อ.สุวัฒน์ แจ้งยอดสุข ผบ.ตร. ได้มอบหมายให้ พล.ต.อ.ดำรงศักดิ์ กิตติประภัสร์ รอง ผบ.ตร. เป็นประธาน ร่วมกับ พล.ต.ท.สราวุฒิ การพานิช ผู้ช่วย ผบ.ตร. และ พล.ต.ท.ภาณุรัตน์ หลักบุญ รอง จตช. ประชุมเตรียมความพร้อมการรักษาความปลอดภัยและความสงบเรียบร้อยการจัดการเลือกตั้งสมาชิกองค์การบริหารส่วนตำบลและนายกองค์การบริหารส่วนตำบล หรือการเลือกตั้ง อบต. กับหน่วยงานในสังกัดสำนักงานตำรวจแห่งชาติ พล.ต.อ.ดำรงศักดิ์ กล่าวว่า ได้กำชับการปฏิบัติของเจ้าหน้าที่เกี่ยวข้องให้ดำเนินการตามมาตรการต่างๆ ดังนี้ 1. มีการติดตามสถานการณ์ด้านการข่าวและเฝ้าระวังบุคคลหรือกลุ่มที่อาจเข้ามาก่อเหตุความรุนแรงและดูแลรักษาความสงบเรียบร้อยในพื้นที่มิให้เกิดเหตุการณ์กระทบกระทั่งระหว่างผู้สมัครเกิดเหตุประทุษร้ายต่างๆ หรือการกระทำผิดกฎหมายต่างๆ 2. จัดชุดป้องกันปราบปรามการกระทำผิดกฎหมายเลือกตั้ง ออกตรวจตราสอดส่องป้องกันมิให้มีการกระทำความผิดกฎหมายในช่วงโค้งสุดท้ายตามพ.ร.บ.การเลือกตั้งสมาชิกท้องถิ่นหรือผู้บริการท้องถิ่น พ.ศ.2562 และตามประมวลกฎหมายอาญา เช่น การทำลายป้ายผู้สมัครรับเลือกตั้ง การซื้อสิทธิขายเสียงทั้งนี้ได้สั่งการให้ตำรวจภูธรภาคประสานการปฏิบัติกับทุกหน่วยที่เกี่ยวข้องเพื่อบูรณาการกำลังเจ้าหน้าที่ตำรวจพื้นที่ในการดูแลความสงบเรียบร้อยการจัดการเลือกตั้งให้เป็นไปอย่างมีประสิทธิภาพ 3. ให้มีการระดมกวาดล้างอาชญากรรมและความผิดเกี่ยวกับอาชญากรรมทางเทคโนโลยีทั่วประเทศในห้วงวันที่ 11-20 พ.ย.64 (10 วัน) 4. อำนวยความสะดวกแก่ประชาชนที่เดินทางใช้สิทธิเลือกตั้งโดยเฉพาะการจัดการจราจรให้เป็นไปด้วยความเรียบร้อย 5. กำชับตำรวจในการรักษาความปลอดภัยประจำหน่วยเลือกตั้ง ชุดเคลื่อนที่เร็ว เพื่อเข้าระงับเหตุการรักษาความปลอดภัยในการขนย้ายหีบบัตรเลือกตั้งให้เป็นไปด้วยความเรียบร้อยไม่มีเหตุการณ์ที่รุนแรงหรือกระทบต่อการจัดการเลือกตั้ง 6. มีการประชาสัมพันธ์ข้อห้ามหรือกฎหมายต่างๆ ที่เกี่ยวข้อง เพื่อให้ประชาชนเข้าใจและปฏิบัติตามกฎหมาย รอง ผบ.ตร. กล่าวอีกว่า เนื่องจากเป็นการเลือกตั้งท้องถิ่นทั่วประเทศในเวลาเดียว โดยมีจำนวนหน่วยเลือกตั้ง 60,414 หน่วย จำนวน นายก อบต.พึงมี 5,172 คน จำนวนสมาชิก อบต. พึงมี 55,197 คน โดยมีพื้นที่ที่มีการแข่งขันสูง จำนวน 211 แห่ง 39 จังหวัด อาจมีการกระทำความผิดเกี่ยวกับกฎหมายเลือกตั้ง จึงให้ตำรวจเข้าไปประชาสัมพันธ์ตักเตือนอย่าให้มีการกระทำผิดกฎหมาย สำหรับวันนี้เป็นการประชุมในภาพรวมเจาะลึกทุกพื้นที่ ว่ามีพื้นที่ใด มีผู้มีอิทธิพล และต้องเฝ้าระวังเป็นพิเศษ ไม่ให้เกิดเหตุร้าย รวมทั้งกำหนดแผนระดมกวาดล้างอาชญากรรมก่อนถึงวันเลือกตั้งด้วย โดยใช้กำลังตำรวจทั้งสิ้น 86,844 นาย สำหรับวันที่ 28 พ.ย.64 ที่ประชาชนจะออกไปสิทธิเลือกตั้ง เราได้เตรียมความพร้อมตำรวจจราจรไว้คอยอำนวยความสะดวกในวันดังกล่าว ทั้งนี้ ขอความร่วมมือประชาชนให้ปฏิบัติให้เป็นไปตามกฎหมาย หากพบเห็นผู้กระทำความผิดสามารถแจ้งเบาะแสได้ที่หมายเลขโทรศัพท์ 191 ทั่วประเทศ หรือแจ้งเรื่องร้องเรียนหมายเลขสายด่วน ตร. 1559 หรือ ทางแอพพลิเคชั่น Police I lert u",https://www.naewna.com/local/613561,2021_11_04
ปชต.ใหม่ล้อฟรี! 'ธรรมนัส'เบรคดังเอี๊ยด ปัดข่าว'จุ๊บจิ๊บ'จ่อนั่งปธ.ยุทธศาสตร์,ปชต.ใหม่ล้อฟรี! ธรรมนัสเบรคดังเอี๊ยด ปัดข่าวจุ๊บจิ๊บภรรยา เตรียมนั่งปธ.ยุทธศาสตร์พรรคไม่จริง ยันยังเป็นสมาชิกพปชร. เมื่อวันที่ 4 พฤศจิกายน 2564 จากกรณีที่ นายสุรทิน พิจารณ์ ส.ส.บัญชีรายชื่อ และหัวหน้าพรรคประชาธิปไตยใหม่ ออกมาให้ข่าวว่าจะมีการเสนอชื่อ น.ส.ธนพร ศรีวิราช ภรรยา ร.อ.ธรรมนัส พรหมเผ่า เลขาธิการพรรคพลังประชารัฐ (พปชร.) เป็นประธานยุทธศาสตร์พรรคประชาธิปไตยใหม่ ในการประชุมใหญ่สามัญประจำปี วันที่ 7 พ.ย.นี้ เพื่อเป็นการเตรียมพร้อมในการสู้ศึกเลือกตั้งครั้งหน้านั้นล่าสุดเมื่อเวลา 15.50 น.ที่ผ่านมา ร.อ.ธรรมนัส กล่าวปฏิเสธว่า ที่นายสุรทินพูดไม่เป็นความจริงอย่างแน่นอน เนื่องจากว่า น.ส.ธนพร ยังคงเป็นสมาชิกพรรคพลังประชารัฐอยู่(ข่าวที่เกี่ยวข้อง : พรรคสำรอง? 'จุ๊บจิ๊บ-เมียธรรมนัส'ลงการเมือง จ่อนั่งปธ.ยุทธศาสตร์'ปชต.ใหม่') - 006,https://www.naewna.com/politic/613567,2021_11_04
เปิดชนวน! เมียตำรวจยิงลูกดับ แล้วฆ่าตัวตายตาม พุ่งเป้าปมเรื่องหนี้สิน,วันที่ 4 พฤศจิกายน 2564 จากกรณีนางพิพาพร นามประภา อายุ 42 ปี ภรรยาของ ร.ต.อ.ประดิษฐ์ นามประภา รอง สวป.สภ.แกลง ใช้อาวุธปืนยิงลูกสาววัย 14 ปี เสียชีวิต ภายในแฟลตข้าราชการตำรวจ ต.ทางเกวียน อ.แกลง จ.ระยอง ก่อนจะกระโดดจากชั้น 4 ลงมาเสียชีวิตตายตาม ส่วนร.ต.อ.ประดิษฐ์ ออกเวรมา เจอศพลูกกับเมีย ทำให้หัวใจสลายและพยายามจะฆ่าตัวตายตาม เจ้าหน้าที่ต้องช่วยกันเกลี้ยกล่อม ตามที่ได้เสนอข่าวไปแล้วนั้น ความคืบหน้าล่าสุด จากการสอบสวน เบื้องต้นทราบว่า ก่อนเกิดเหตุ เมื่อเวลา 03.30 น.วันเดียวกัน ร.ต.อ.ประดิษฐ์ นามประภา รองสวป.สภ.แกลง สามีและบิดาของผู้เสียชีวิต ได้ออกเวรเข้าไปในห้องพัก ยังพบว่า ผู้เสียชีวิตทั้งสองคนยังนอนอยู่ภายในห้องพัก จึงเปลี่ยนเสื้อผ้าแขวนอาวุธปืนขนาด 9 มม.ไว้ในห้อง และ เข้าไปนอนพักผ่อนที่ห้องอีกห้องหนึ่งตามปกติคนเดียว จนกระทั่ง เมื่อช่วงเช้าได้ยินเสียงดังตรงหน้าแฟลตจึงลงมาดู พบว่าภรรยาของตนเอง เสียชีวิต จึงเสียใจจนช็อก แล้ว ก็รีบเดินกลับเข้าไป ในห้องแล้วรีบเข้าไปดูห้องบุตรสาว ก็ถึงกับช็อกอีกรอบร้องไห้เสียงดังออกมาถึงข้างนอก เพราะบุตรสาวเสียชีวิตแล้ว เจ้าหน้าที่ตำรวจได้ยินเสียงจึงรีบวิ่งเข้าตรวจสอบทันที จึงพบบุตรสาวอยู่บนที่นอน เป็นจังหวะที่ ร.ต.อ ประดิษฐ์ หยิบปืนขึ้นมาเตรียมจ่อยิงที่ศีรษะ เจ้าหน้าที่จึงรีบช่วยห้าม และแย่งปืนมาได้ ก่อนจะแยกพาไปควบคุมสติอารมณ์ ส่วนเพื่อนพนักงาน ศูนย์รถยนต์ที่ผู้เสียชีวิตทำงานอยู่ ได้เปิดเผยว่า ก่อนเกิดเหตุเมื่อวานผู้เสียชีวิตยังไปทำงานปกติ ยังพูดคุยเล่นเหมือนทุกวัน ไม่มีลางบอกเหตุว่ามีความเครียด เท่าที่ทราบจะมีเรื่องหนี้สินที่ผู้เสียชีวิตมักจะเปรยกับเพื่อนร่วมงาน ก็อาจเป็นชนวนให้ก่อเหตุ ซึ่งแม่ลูกคู่นี้ รักใกล้ชิดกันมากอยู่ด้วยกันตลอดเวลา คาดว่าคนเป็นแม่คงจะห่วงลูกจึงตัดสินใจยิงลูกให้ตายไปกับตน ต่อมานายอนุสรณ์ แสงกล้า นายอำเภอแกลง ระยอง ได้เดินทางมาที่เกิดเหตุ โดยมี พ.ต.อ.ประติพัฒน์ ภูมิลี ผกก.สภ.แกลง นำเข้าไปตรวจสอบที่เกิดเหตุ นายอำเภอแกลงกล่าวว่ามาเพื่อให้กำลังใจ และ แสดงความเสียใจต่อครอบครัวผู้เสียชีวิต เบื้องต้นตำรวจ คาดว่า เป็นการก่อเหตุ โดยผู้เสียชีวิตที่กระโดดตึก ก่อเหตุยิง บุตรสาว ก่อนจะวิ่งขึ้นไปชั้น4แล้ว กระโดดลงมาฆ่าตัวตาย ส่วนสาเหตุต้องรอสอบสวนสามีผู้เสียชีวิตก่อน ซึ่งขณะนี้ยังช็อกกับเหตุการณ์ที่เกิดขึ้น และผลตรวจพิสูจน์จาก เจ้าหน้าที่พิสูจน์หลักฐาน และ ผล ตรวจจากแพทย์ ก่อนจึงสรุปสาเหตุที่แท้จริงต่อไป อ่านข่าวที่เกี่ยวข้อง :ด่วน! เมียตำรวจยิงลูกดับ กระโดดแฟลตชั้น4ตายตาม,https://www.naewna.com/local/613570,2021_11_04
‘จุรินทร์’ยันเปิดกว้างคนในนอกพรรค อุบ‘ดร.เอ้’ชิงผู้ว่าฯกทม.ในนามพรรคปชป.,จุรินทร์ อุบชื่อ ดร.เอ้ สุชัชวีร์ ลงชิงผู้ว่าฯ กทม. ในนามพรรคปชป. ลั่นเปิดตัวเมื่อถึงเวลาเหมาะสม พร้อมแจง พนิต ยันพิจารณาทั้งคนในคนนอก เพื่อให้ พรรคเติบโตในอนาคต เมื่อวันที่ 4 พฤศจิกายน 2564 ที่ทำเนียบรัฐบาล นายจุรินทร์ ลักษณวิศิษฏ์ รองนายกรัฐมนตรีและรมว.กระทรวงพาณิชย์ ในฐานะหัวหน้าพรรคประชาธิปัตย์ กล่าวถึงกรณีนายพนิต วิกิตเศรษฐ์ส.ส. บัญชีรายชื่อ พรรคประชาธิปัตย์ เรียกร้องให้พรรคเสนอบุคคลในพรรค ชิงผู้ว่าฯ กทม. ภายหลังปรากฎชื่อนายสุชัชวีร์ สุวรรณสวัสดิ์ ลงในนามพรรคประชาธิปัตย์ว่า ตนไม่ขอพูดถึงนายสุชัชวีร์ เพราะผู้สมัครผู้ว่าฯ กทม. ในนามพรรคประชาธิปัตย์ เรายังไม่มีประกาศตัวอย่างเป็นทางการ แต่ในการหาตัวผู้สมัครผู้ว่าฯ กทม. พรรคจะพิจารณาให้ดีที่สุด และตนเคยพูดไปแล้วว่า เราเปิดกว้างสำหรับการพิจารณาเรื่องดังกล่าวทั้งคนในและคนนอกพรรค โดยเฉพาะคนรุ่นใหม่ที่จะเดินเข้ามาในพรรค ไม่เช่นนั้นหากเราปิดกั้นพรรค พรรคก็จะโตไม่ได้ ก็จะมีแต่คนที่มีอยู่ในปัจจุบันนี้เท่านั้น ผมเชื่อว่า สมาชิกพรรคที่มีความปราถณาดีต่อพรรคทุกคนอยากเห็นพรรคเติบโตในอนาคต ก็ต้องเห็นด้วยทั้งสิ้นที่จะมีสมาชิกหน้าใหม่ เลือดใหม่ หรือคนรุ่นใหม่เข้ามาร่วมงานกับพรรค ถือเป็นแนวทางที่พรรคประชาธิปัตย์เปิดกว้างเสมอ ไม่ใช่พรรคการเมืองแบบปิด ขีดเส้นปิดประตูไว้เฉพาะคนที่มีอยู่เท่านั้นในปัจจุบัน ยืนยันว่า แนวทางของพรรคถูกต้อง และแนวทางเลือดใหม่ไหลเข้าที่เราเดินหน้า และเลือดใหม่ คนรุ่นใหม่เข้ามาร่วมกับเราเยอะโดยเฉพาะในกรุงเทพฯ ทั้งผู้สมัครผู้ว่าฯ กทม. ทีมงานผู้สมัครผู้ว่าฯ กทม. รวมทั้งผู้สมัครส.ก. รวมทั้งส.ส. กทม. เที่ยวหน้าก็เช่นกัน นายจุรินทร์ กล่าว เมื่อถามว่า บุคคลในพรรคจะได้รับการพิจารณาก่อนหรือไม่ นายจุรินทร์ กล่าวว่า พิจารณาตามความเหมาะสม ทุกคนมีคุณค่า เราไม่ได้มองว่า คนใหม่ที่เข้ามา มีคุณค่ามากกว่าคนใน หรือคนในมีค่ามากกว่าคนนอก ซึ่งจะต้องดูประกอบกัน และคณะกรรมการบริหารพรรคจะเป็นผู้พิจารณา เมื่อถามว่า พรรคประชาธิปัตย์จะเปิดตัวผู้สมัครผู้ว่าฯ กทม. ในนามพรรคได้เมื่อไหร่ นายจุรินทร์ กล่าวว่า ขอดูความเหมาะสมอีกครั้งหนึ่ง แต่ไม่ใช่เป็นความลับหรือปิดบังอะไร แต่ทุกอย่างต้องขึ้นอยู่กับกรอบเวลาที่เหมาะสม หรือต้องรอให้มีการประกาศราชกิจจาฯเลือกตั้งผู้ว่าฯกทม. หรือมีแนวโน้มว่า จะเลือกเมื่อไหร่ ซึ่งขณะนี้ยังไม่มีความชัดเจน พรรคจะต้องดูในจุดนี้ด้วย เพราะถ้าส่งก็จะส่งในนามพรรค ซึ่งแตกต่างจากผู้สมัครที่เปิดตัวไปก่อนในการลงสมัครในนามอิสระ ซึ่งเงื่อนไขต่างกัน. - 004,https://www.naewna.com/politic/613568,2021_11_04
ครม.ควักงบ 3 พันกว่าล้าน หนุนผลิตวัคซีนไทย ฉีดกระตุ้นภูมิ 60 ล้านโดสต่อปี,"วันที่ 4 พฤศจิกายน 2564 นางสาวรัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.)ว่า ครม.อนุมัติโครงการวิจัยและพัฒนาวัคซีนโควิด19 ChulaCov19 mRNA เพื่อทำการทดสอบทางคลินิกระยะที่ 3 และการผลิตเพื่อขึ้นทะเบียนวัคซีน เพื่อใช้ในภาวะฉุกเฉิน กรอบวงเงิน 2,316 ล้านบาท และเห็นชอบในหลักการโครงการวิจัยและพัฒนาวัคซีนป้องกันโรคโควิด-19 (Baiya) กรอบวงเงิน 1,309 ล้านบาท ของจุฬาลงกรณ์มหาวิทยาลัย กระทรวงการอุดมศึกษา วิทยาศาสตร์ และนวัตกรรม (อว.) โดยใช้จ่ายจากเงินกู้ภายใต้พระราชกำหนดกู้เงินเพิ่มเติมฯ พ.ศ.2564 มีรายละเอียดดังนี้ 1.โครงการวิจัยและพัฒนาวัคซีนโควิด-19 ChulaCov19 mRNA กรอบวงเงิน 2,316 ล้านบาท มีวัตถุประสงค์เพื่อดำเนินการทดสอบวิจัยในอาสาสมัครระยะที่ 3 เพื่อใช้ในการขึ้นทะเบียนตามเกณฑ์ที่องค์การอาหารและยา (อย.) กำหนด และเพื่อการผลิตวัคซีนสำหรับทดสอบระยะที่ 3 และเตรียมการผลิตสำหรับขึ้นทะเบียนรับรองจาก อย. ซึ่งจะเป็นประโยชน์อย่างยิ่งในการช่วยสร้างโครงสร้างพื้นฐานของการผลิตวัคซีนชนิด mRNA อย่างครบวงจร ทำให้ไทยสามารถผลิตวัคซีนโควิด-19 ใช้ได้เอง และสามารถต่อยอดเทคโนโลยีนี้สู่การผลิตวัคซีนสำหรับป้องกันโรคอื่นๆ รวมถึงโรคอุบัติใหม่ที่อาจเกิดขึ้นอีกในอนาคต ทั้งนี้ ที่ประชุมมอบหมายให้จุฬาลงกรณ์มหาวิทยาลัยดำเนินการกำหนดกลไกการกำกับติดตามและประเมินผลการดำเนินโครงการ เพื่อให้เกิดความโปร่งใสและสามารถตรวจสอบได้ 2.โครงการวิจัยและพัฒนาวัคซีนป้องกันโรคโควิด-19 (Baiya (ผลิตจากใบยา) กรอบวงเงิน 1,309 ล้านบาท มีวัตถุประสงค์เพื่อวิจัยและพัฒนาวัคซีนโควิด-19 ในส่วนของการทดสอบในมนุษย์ระยะที่ 3 อาสาสมัครอย่างน้อย 10,000 คน ตามหลักเกณฑ์ของ อย. ซึ่งมีเป้าหมายหลักเพื่อให้ไทยสามารถผลิตวัคซีนโควิด-19 ได้ตั้งแต่ต้นน้ำด้วยตัวเอง และสามารถฉีดกระตุ้นภูมิให้ประชาชนคนไทยได้อย่างน้อย 60 ล้านโดสต่อปี โครงการนี้จะเป็นประโยชน์อย่างยิ่งในการพัฒนาวัคซีนโควิด-19 ที่ผลิตในไทยและผ่านการทดสอบในระยะต่างๆ ตามเกณฑ์มาตรฐานสากล ส่งผลให้ไทยมีข้อมูลการวิจัยและพัฒนาวัคซีนในประเทศที่น่าเชื่อถือตามมาตรฐานสากล ทั้งนี้ ที่ประชุมมอบหมายให้จุฬาลงกรณ์มหาวิทยาลัยเร่งจัดทำรายงานผลการทดสอบในมนุษย์ระยะที่ 2 ของวัคซีนใบยา เสนอสำนักงานสภาพัฒนาเศรษฐกิจและสังคมแห่งชาติ เพื่อเป็นข้อมูลเพิ่มเติมประกอบการพิจารณาอนุมัติงบประมาณตามขั้นตอนต่อไป -007",https://www.naewna.com/politic/613574,2021_11_04
ข่าวดี! 'อำนาจเจริญ' ไม่พบผู้ติดเชื้อโควิดรายใหม่,"4 พ.ย.64 สำนักงานสาธารณสุขจังหวัดอำนาจเจริญ เปิดเผยว่า ไม่มีผู้ป่วยเพิ่ม (ผู้ป่วย 0 ราย) รวมมีผู้ป่วยยืนยัน สะสม ระลอก 3 จำนวน 3,030 ราย แยกเป็น ติดเชื้อภายนอกจังหวัดอำนาจเจริญ สะสม จำนวน 2,745 ราย ติดเชื้อภายในจังหวัดอำนาจเจริญ สะสม จำนวน 285 ราย กำลังรักษา จำนวน 39 ราย ที่โรงพยาบาล จำนวน 36 ราย โรงพยาบาลสนาม จำนวน 0 รายHome Isolationจำนวน 3 รายCommunity Isolationจำนวน 0 ราย มีผู้หายป่วยเพิ่ม จำนวน 1 ราย รวมหายป่วย ระลอก 3 จำนวน 2,965 ราย ไม่มีผู้เสียชีวิตเพิ่ม มีผู้เสียชีวิต สะสม จำนวน 26 ราย คือ ที่อำเภอเสนางคนิคม จำนวน 3 ราย,อำเภอพนา จำนวน 5 ราย,อำเภอเมืองอำนาจเจริญ จำนวน 6 ราย,อำเภอชานุมาน จำนวน 4 ราย,อำเภอหัวตะพาน จำนวน 3 ราย,อำเภอลืออำนาจ จำนวน 2 ราย และอำเภอปทุมราชวงศา จำนวน 3 ราย นายทวีป บุตรโพธิ์ ผู้ว่าราชการจังหวัดอำนาจเจริญ กล่าวผ่าน รายการผู้ว่าฯคุยกับประชาชนทางสถานีวิทยากระจายเสียงแห่งประเทศไทย จังหวัดอำนาจเจริญ(สวท.)ว่า จำนวนผู้ฉีดวัคซีนจังหวัดอำนาจเจริญ เป้าหมาย 379,995 คน ฉีดแล้ว จำนวน 180,043 คน ส่วน ผู้ที่จะเดินทางกลับจังหวัดอำนาจเจริญ ไปสถานที่สาธารณะหรือร่วมกิจกรรม งานประเพณีต่างๆต้องได้รับการฉีดวัคซีนอย่างน้อย 1 เข็ม ไม่น้อยกว่า 14 วัน และจะต้องปฏิบัติตามมาตรการสาธารณสุขอย่างเคร่งครัดด้วย สำหรับ โรงพยาบาลอำนาจเจริญ ประกาศเปลี่ยนแปลง วันรับวัคซีนAstra Zenecaเข็มที่ 2 สำหรับผู้ที่ฉีดวัคซีนSinovacเข็มที่ 1. จากโรงพยาบาลอำนาจเจริญและศูนย์ประชุมพุทธอุทยานอำนาจเจริญ ที่มีนัดเข็มที่ 2. ดังต่อไปนี้ นัดเดิม วันที่ 3 พฤศจิกายน พ.ศ.2564 นัดใหม่ วันที่ 10 พฤศจิกายน พ.ศ.2564 ,นัดเดิม วันที่ 9 พฤศจิกายน พ.ศ.2564 นัดใหม่ วันที่ 10 พฤศจิกายน พ.ศ.2564 ,นัดเดิม วันที่ 12 พฤศจิกายน พ.ศ.2564 นัดใหม่ วันที่ 17 พฤศจิกายน พ.ศ.2564 ตั้งแต่เวลา 08.00 – 12.00 น. ณ.ศูนย์ประชุมพุทธอุทยาน อ.เมืองอำนาจเจริญ จ.อำนาจเจริญ.-008",https://www.naewna.com/local/613585,2021_11_04
รวบ'ไข่นุ้ย พัทลุง'เอเย่นค้ายาภาคใต้  ยึดยาบ้าครึ่งล้านเม็ด-อาวุธปืนสงครามอื้อ,"ตชด.เมืองคอน ร่วมตำรวจภูธรเมืองคอน โชว์ฟอร์มจับผู้ต้องหายาเสพติดเครือข่ายรายใหญ่ภาคใต้ไข่นุ้ย พัทลุงพร้อมยาบ้ากว่าครึ่งล้านเม็ด ค้นเจออาวุธปืนสงคราม คลังแสงจำนวนมาก วันที่ 4 พฤศจิกายน 2564 เวลา 10.00 น. ที่ห้องประชุม กก.ตชด.42 ค่ายศรีครินทรา อ.ทุ่งสง จ.นครศรีธรรมราช พล.ต.ต.อรรถวุฒิ อ่อนทรัพย์ ผบช.ตชด.ภาค 4 พร้อมด้วย พล.ต.ต.สมชาย ซื่อต่อตระกูล ผบก.ภ.นครศรีธรรมราช และนายอำเภอทุ่งสง ได้ร่วมแถลงข่าวว่า ภายใต้การอำนวยการของ พล.ต.ท.อำพล บัวรับพร ผบช.ภ.8 และ พล.ต.ท.ณัฐ สิงห์อุดม ผบช.ตชด. สั่งการให้ชุดปฏิบัติการยาเสพติด ตชด.42 อ.ทุ่งสง และชุด ชปส.สภ.ทุ่งสง และกก.สส.ภ.จว.นครศรีธรรมราช ร่วมทำการจับกุมผู้ต้องหายาเสพติดรายใหญ่ในพื้นที่ภาคใต้ เครือข่าย ไข่นุ้ย พัทลุง คือ นายปริวรรต หรือ กาย ปานอ่อน อายุ 25 ปี พร้อมของกลางยาบ้าจำนวน 586,800 เม็ด ,ยาไอซ์ จำนวน 822.1 กรัม และอาวุธปืนสงครามจำนวนมากประกอบด้วย อาวุธปืนลูกซองยาว 1 กระบอก,อาวุธปืนลูกกรด ขนาด.22 จำนวน 1 กระบอก,อาวุธปืนกลเล็กAK47จำนวน 1 กระบอก,อาวุธปืนพกออโตเมติก(CZ)จำนวน 1กระบอก ,กระสุนชนิดต่างๆรวม 171นัด ซึ่งตรวจค้นและจับกุมได้ในรถยนต์เก๋งยี่ห้อฮอนด้า แอคคอด สีขาว ทะเบียน กง - 1802 ประจวบคีรีขันธ์ เมื่อเช้าวันที่ 1 พ.ย.ที่ผ่านมา บริเวณริมถนนสายเอเชีย 41 ขาล่องใต้ ก่อนถึงสะพานยกระดับ อ.ทุ่งสง จ.นครศรีธรรมราช เจอยาบ้าจำนวนดังกล่าว โดยรับสารภาพว่ารับยาบ้าทั้งหมดมาจากเครือข่ายยาเสพติดของนายไข่นุ้ย หรือ นุรักษ์ สังข์ช่วย หรือ ไข่นุ้ย พัทลุง เครือข่ายยาบ้ารายใหญ่ในพื้นที่ภาคใต้ สำหรับผู้ต้องหาที่หลบหนีไปได้ 2 คน คือนายศักดิ์อนันต์ หรือ บ่าว แก้วลำหัด ทิ้งรถหลบหนีรอดไปได้หวุดหวิด ซึ่งทางตำรวจจะเร่งติดตามจับกุมตัวมาดำเนินคดีตามกฎหมายต่อไป จากนั้นเจ้าหน้าที่ตำรวจชุดดังกล่าวได้คุมตัวนายปริวรรต หรือ กาย พร้อมยาบ้าของกลางทั้งหมดไปตรวจค้นที่บ้านพักเลขที่ 85/1 หมู่7 ต.นาหลวงเสน อ.ทุ่งสง จ.นครศรีธรรมราช เจอยาไอซ์ น้ำหนัก 822.1กรัม และคลังแสงอาวุธปืนพร้อมกระสุนปืนจำนวนมาก โดยผู้ต้องหารับสารภาพว่า เป็นอาวุธปืนและกระสุนของตน เก็บไว้ใช้ในทวงค่ายาเสพติด และคุ้มกันแก๊งยาเสพติด -007",https://www.naewna.com/local/613584,2021_11_04
แห่ยินดี 'บัวขาว'นั่งบอร์ดบริหารสมาคมกีฬาคิกบ็อกซิ่งไทย,"แห่ยินดี 'บัวขาว บัญชาเมฆ' นักมวยชื่อดัง นั่งบอร์ดบริหารสมาคมกีฬาคิกบ็อกซิ่งไทย 4 พ.ย.2564 ต้องขอแสดงความยินดีกับ ร.ต.สมบัติ บัญชาเมฆ หรือ บัวขาว นักมวยชื่อดังคนเด่ง ได้โพสต์เฟซบุ๊ก ระบุว่า กราบขอบพระคุณผู้ใหญ่ทุกท่านที่เมตตาพิจารณามอบโอกาสให้กระผม ร้อยตรีสมบัติ บัญชาเมฆ(บัวขาว) ให้ได้รับตำแหน่งบอร์ดบริหารสมาคมกีฬาคิกบอกซิ่งแห่งประเทศไทย (KickBoxing Association Of Thailand) กระผมจะใช้ความรู้ความสามารถที่มีทำหน้าที่ขับเคลื่อนสมาคมกีฬาคิกบ็อกซิ่งแห่งประเทศไทยอย่างเต็มกำลังความสามารถ สำหรับในกีฬาประเภทนี้ เป็นกีฬาที่ความหวังในจำนวนของเหรียญทองมากระดับต้นๆของประเทศไทย **ในฐานะของตัวแทนสมาคมคิกบ็อกซิ่งแห่งประเทศไทย ขอประชาสัมพันธ์ถึงนักกีฬา โค้ช ผู้ฝึกสอน นักวิทยาศาสตร์การกีฬา นักกายภาพ และผู้ที่เกี่ยวข้อง ให้เตรียมความพร้อมสำหรับการคัดเลือกนักกีฬาตัวประเทศไทย โดยทางสมาคมจะประชาสัมพันธ์ให้ทราบในช่วงต่อไปโดยนโยบายทางสมาคมจะมีการคัดเลือกนักกีฬาที่มีความสามารถอย่างเป็นธรรมและอีกประการหนึ่ง กีฬาคิกบ็อกซิ่ง กำลังจะได้บรรจุในกีฬาโอลิมปิกเกมส์ เพราะ IOC รับรองกีฬาคิกบ็อกซิ่งเรียบร้อยแล้ว การแข่งขันที่จะมีการส่งแข่งขัน - การแข่งขันซีเกมส์ ครั้งที่ 31 ที่ประเทศเวียดนาม ในช่วงกลางเดือนพฤษภาคม 2565 -การแข่งขันกีฬาเอเชียนอินดอร์มาร์เชียลอาร์ตสเกมส์ ครั้งที่ 6 ที่ประเทศไทย ปี 2565 -การแข่งขันกีฬาเวิลด์เกมส์ ครั้งที่ 11 ปี 2566 กำหนดจัดขึ้นที่เมืองเบอร์มิงแฮม มลรัฐอะลาบามา ประเทศสหรัฐอเมริกา -การแข่งขันกีฬาเวิลด์คอมแบทเกมส์ ปี2566 กรุงริยาด ราชอาณาจักรซาอุดีอาระเบีย ** การแข่งขันเจ้าภาพอาจมีการเลื่อนจัดการแข่งขันในปีถัดไปตามถานะการณ์ ส่วนเงินอัดฉีดจากรัฐบาลที่มอบให้นักกีฬา ปัจจุบันมหกรรมและการแข่งขันต่างๆ มีมากขึ้น บางรายการได้เหรียญรางวัลยากกว่าเดิม ทำให้ต้องมีการปรับเพิ่มเงินรางวัลให้เหมาะสมมากขึ้น โดยเฉพาะกีฬาเอเชี่ยนเกมส์ ที่ปรับเพิ่มจากเหรียญทอง 1 ล้านบาท เป็น 2 ล้านบาท เหรียญเงิน 5 แสนบาท เป็น 1 ล้านบาท และเหรียญทองแดง 2 แสนบาท เป็น 5 แสนบาท ซึ่งจะใช้หลักการใหม่นี้ตั้งแต่การแข่งขันกีฬาเอเชี่ยนเกมส์ ครั้งที่ 18 ที่ประเทศอินโดนีเซีย ในปีหน้า ขณะที่เงินอัดฉีดโอลิมปิกเกมส์ได้ปรับเปลี่ยนและเริ่มใช้ไปตั้งแต่โอลิมปิกเกมส์ 2016 แล้ว คือ เหรียญทอง 12 ล้านบาท เหรียญเงิน 7.2 ล้านบาท เหรียญทองแดง 4.8 ล้านบาท ส่วนรางวัลซีเกมส์, เอเชี่ยนบีชเกมส์, เอเชี่ยนอินดอร์และมาร์เชียลอาร์ตเกมส์ ยังได้เหรียญทอง 2 แสนบาท เหรียญเงิน 1 แสนบาท และเหรียญทองแดง 5 หมื่นบาทเท่าเดิม นอกจากนั้นเงินรางวัลสำหรับศึกชิงแชมป์โลก ชิงแชมป์เอเชีย มีการปรับเพิ่มลดไปตามความเหมาะสม ถ้าเป็นกีฬาที่มีในโอลิมปิกเกมส์ ชิงแชมป์โลกจะได้เพิ่มจากเดิม 1 ล้านบาท เป็น 1.5 ล้านบาท เป็นต้น",https://www.naewna.com/sport/613586,2021_11_04
ลูกทรพี! เผาบ้านขู่ฆ่าแม่ อ้างดื่มหนักเครียด สำนึกผิดกราบเท้าขอโทษ,4 พ.ย.64 ผู้สื่อข่าวรายงานถึงความคืบหน้า กรณีนายอ้วน (นามสมมติ) อายุ 53 ปี ชาว ต.ตาเป๊ก อ.เฉลิมพระเกียรติ จ.บุรีรัมย์ ดื่มเหล้าหนัก 3 วันติดต่อกันแล้วแล้วก่อเหตุจุดไฟเผาบ้านตัวเองที่อาศัยอยู่กับแม่และน้องชายพิการ เคราะห์ดีที่เพื่อนบ้านมาช่วยดับไว้ได้ทัน มีเพียงที่นอนและเสื้อผ้าบางส่วนที่ถูกไฟไหม้เสียหายทั้งนี้ นายอ้วนยังด่าทอและขู่จะฆ่าปาดคอนางแก้ว (นามสมมติ) อายุ 79 ปี แม่บังเกิดเกล้าของตัวเองด้วย เหตุเกิดเมื่อคืนวันที่ 2 พ.ย.64ที่ผ่านมาหลังก่อเหตุนายอ้วนถูกเจ้าหน้าที่ตำรวจเข้าควบคุมตัวไปสงบสติอารมณ์ที่โรงพัก และถูกแจ้งข้อหาเมาประพฤติตนวุ่นวาย ล่าสุด นายอ้วน ได้ออกมาอยู่ที่บ้านแล้วหลังจากน้องชาย ที่พิการไปจ่ายค่าปรับที่โรงพักให้ ซึ่งวันนี้นายอ้วน ก็สร่างเมาและพูดจารู้เรื่องมากขึ้น จากนั้นนายสมควร กึ่งกลาง ผู้ช่วยผู้ใหญ่บ้าน ก็ได้พานายอ้วนไปกราบเท้าขอโทษแม่บังเกิดเกล้า กับสิ่งที่ทำลงไป โดยนายอ้วน กล่าวว่า ที่ดื่มเหล้าหนัก 3 วันติดต่อกันเพราะเครียดที่ช่วงโควิดตกงานไม่มีเงินใช้ ก็เลยไปดื่มเหล้ากับเพื่อนบ้านจนเมาแล้วมาบังคับขอเงินแม่เพื่อจะเอาไปซื้อเหล้ามาดื่มต่ออีก แต่แม่ไม่ให้จึงโมโหและก่อเหตุดังกล่าวขึ้น ตอนนี้สำนึกผิดแล้วอยากจะขอขมาแม่กับสิ่งที่ทำลงไป หลังจากก็จะพยายามหยุดดื่มเหล้าและปรับปรุงตัวให้ดีขึ้นกว่าเดิม ไม่ให้เกิดเหตุการณ์แบบนี้ขึ้นอีก นางแก้ว ผู้เป็นแม่ กล่าวว่า ในฐานะแม่ก็ให้อภัยลูกอยู่แล้วไม่ว่าลูกจะทำไม่ดีแค่ไหน หากเป็นไปได้ก็อยากให้ลูกชายเลิกดื่มเหล้า แต่ถ้าเลิกไม่ได้จะดื่มนิดๆ หน่อยๆ พอกินข้าวอร่อยแม่ก็ไม่ว่า แต่อย่าดื่มจนเมาแล้วมาหาเรื่องทะเลาะคนในบ้านหรหรือก่อเหตุแบบนี้อีก แต่พอถามว่าจะแจ้งความเอาผิดลูกชายหรือไม่ แม่ก็บอกว่าหัวอกคนเป็นแม่แม้จะโกรธที่ลูกทำไม่ดี แต่ก็ยังรักและสงสารลูกเหมือนเดิม ครั้งนี้ก็จะให้อภัยก่อนแต่หากก่อเหตุอีกก็คงจะแจ้งความเอาผิด ขณะที่นายสมควร กึ่งกลาง ผู้ช่วยผู้ใหญ่บ้าน บอกว่า ที่ผ่านมา นายอ้วน ก็จะดื่มเหล้าแต่ไม่ดื่มหนักขนาดนี้ ช่วงหลังๆ ตั้งแต่มีโควิดระบาดนี้ดื่มหนักมากแทบทุกวัน พอดื่มแล้วก็จะโวยวายหาเรื่องแม่และน้องชายพิการ เวลาที่ตนเห็นก็จะไปห้ามปรามบ่อยครั้ง แต่ล่าสุดถึงขั้นจะเผาบ้าน และขู่ฆ่าแม่ถือเป็นพฤติกรรมที่รุนแรงขึ้น ซึ่งหลังจากนี้ก็จะได้หารือกับผู้เป็นแม่ และญาติพี่น้อง เพื่อหาวิธีให้นายอ้วน หยุดดื่มเหล้า จะได้ไม่เกิดเหตุการณ์แบบนี้อีก. -008,https://www.naewna.com/local/613589,2021_11_04
หาดูยาก! 'ต้นไม้คู่รัก' กอดกันมานานหลายร้อยปี,4 พ.ย.64 ที่วัดพระธาตุจอมศิลป์ ต.บ้านถ้ำ อ.ดอกคำใต้ จ.พะเยา ได้มีต้นไทร และต้นเถาวัลย์ ขนาดใหญ่ ยืนต้นสูง กว่า 30 เมตร อยู่ด้วยกัน 2 ต้น อายุหลายร้อย ปี ขนาด 6 โอบโดยต้นไม้ต้นใหญ่เป็นต้นไทรขนาด 6 คนโอบและมีต้นคล้ายเถาวัลย์ขนาดใหญ่พันรัดรอบต้นไทร ตั้งแต่โคนต้นขึ้นไปจนถึงลำต้นต้นไทร ต้นไม้ 2 ชนิดนี้ ชาวบ้านบอกว่า อยู่ด้วยกันมาหลายร้อยปีชาวบ้านเรียกว่าเป็นต้นไม้ คู่รัก ถือว่าเป็นต้นไม้ที่แปลกและหาดูได้ยาก สำหรับ ต้นไทรมีลำต้นใหญ่ขนาด 6 คนโอบสูงประมาณ 30 เมตร แผ่กิ่งก้านสาขาปกคลุมให้ความร่มรื่นไปทั่วบริเวณและพบว่าได้มีต้นคล้ายเถาวัลย์ ขนาดเส้นผ่าศูนย์กลาง ขนาดเส้นรอบวง 8 นิ้วพันรอบกับลำต้นไทรเป็นเกลียวอย่างสวยงาม โดยต้นไม้ทั้งคู่ ถือว่าเป็นต้นไม้ที่มีเพียงต้นเดียวในสวนรุกขชาติบ้านถ้ำ ที่เป็นต้นไม้ใหญ่หาดูได้ยาก และมีอายุหลายร้อยปี เชื่อว่ามีนางไม้ รุกขเทวา สิงสถิตอยู่ด้วย. -008,https://www.naewna.com/likesara/613595,2021_11_04
'สิระ' ถกปม 'ทักษิณ'แทรกแซงเพื่อไทย หลังมีคนร้องยุบพรรค 'โรม'แย้งใช้อำนาจอะไรพิจารณา,ประธานกมธ.กม. ถกปม ทักษิณ แทรกแซงเพื่อไทย หลังมีคนร้องยุบพรรค ชี้ไม่ฟันธงถูก-ผิด แค่ศึกษาตามรธน. วันที่ 4 พฤศจิกายน 2564ที่รัฐสภา ในการประชุมคณะกรรมาธิการ (กมธ.) การกฎหมาย การยุติธรรม และสิทธิมนุษยชน สภาผู้แทนราษฎร ที่มีนายสิระ เจนจาคะ ส.ส.กทม.พรรคพลังประชารัฐ ในฐานะประธานกมธ.การกฎหมายฯ เป็นประธานการประชุม ได้มีการนำเรื่องที่นายสรชัช ทองเพ็ญ ผู้ประสานงานเครือข่ายธรรมาภิบาลเพื่อการเมืองสุจริต ยื่นหนังสือขอให้ตรวจสอบกรณี นายทักษิณ ชินวัตร อดีตนายกรัฐมนตรี วีดีโอคอลคุยกับกรรมการบริหารพรรคและส.ส.พรรคเพื่อไทย เพื่อวางตัวแคนดิเดตนายกรัฐมนตรีและยุทธศาสตร์ขับเคลื่อนการเลือกตั้งสมัยหน้า ซึ่งอาจเข้าข่ายยินยอมให้บุคคลภายนอกครอบงำและแทรกแซงกิจกรรมพรรคการเมือง ทำให้สมาชิกพรรคขาดความเป็นอิสระขัดพระราชบัญญัติประกอบรัฐธรรมนูญว่าด้วยพรรคการเมือง และมีโทษยุบพรรคนั้น ได้เชิญนายสมพล พรผล ผอ.สำนักกิจการพรรคการเมือง สำนักงานคณะกรรมการการเลือกตั้ง (กกต.) นายอุดม รัฐอมฤต อดีตคณบดี คณะนิติศาสตร์ มหาวิทยาลัยธรรมศาสตร์ และอดีตกรรมการร่างรัฐธรรมนูญ (กรธ.) และนายเจษฎ์ โทณะวณิก เป็นนักวิชาการทางกฎหมายและอดีตกรรมการร่างรัฐธรรมนูญ เข้าให้ข้อมูล ขณะที่ในส่วนของผู้ร้องไม่ได้เดินทางมาร่วมประชุมในครั้งนี้ด้วย ผู้สื่อข่าวรายงานว่า ก่อนเริ่มการประชุมทางกมธ.แต่ละคนได้มีการหารือกันอย่างกว้างขวาง โดยเฉพาะกมธ.ในสัดส่วนของพรรคเพื่อไทย และพรรคก้าวไกลถึงอำนาจหน้าที่ของกมธ.การกฎหมายฯ ว่ามีอำนาจในการพิจารณาเรื่องดังกล่าวหรือไม่ โดยนายรังสิมันต์ โรม ส.ส.แบบบัญชีรายชื่อ พรรคก้าวไกล ในฐานะโฆษกกมธ.การกฎหมายฯ กล่าวว่า เราควรพิจารณาก่อนว่าเรามีอำนาจในการพิจารณาเรื่องนี้หรือไม่ เพราะถือเป็นเรื่องใหญ่และเป็นข้อกล่าวหาที่ร้ายแรงถึงขั้นยุบพรรคการเมือง และตนไม่อยากเห็นการใช้กมธ.ในลักษณะการสร้างกระบวนการที่นำไปสู่การยุบพรรคการเมือง อีกทั้งกมธ.มีเรื่องร้องเรียนต่างๆมากมาย ทำไมเราไม่นำมาพิจารณาก่อน หน้าที่ของกมธ.คือการตรวจสอบรัฐบาลและฝ่ายบริหารมากกว่า ถ้าเรามุ่งสู่การพิจารณาเรื่องนี้ต่อไปสุดท้ายแล้วเราจะได้อะไร รวมถึงวันนี้ผู้ร้องเรียนไม่มาร่วมประชุม และยังไม่ได้เนื้อหารายละเอียดที่ครบถ้วนจากทางกกต. ซึ่งยังไม่ได้รับการประเมินอย่างรอบด้าน จึงขอให้ทุกคนช่วยพิจารณากันก่อนด้วย ทั้งนี้นายสิระพยายามชี้แจงในที่ประชุมว่า การนำเรื่องนี้มาพิจารณาเราไม่ได้ชี้ว่าถูกหรือผิด แต่เป็นการศึกษาอำนาจตามรัฐธรรมนูญ -007,https://www.naewna.com/politic/613599,2021_11_04
'จุ๊บจิ๊บ'ปัดนั่งประธานยุทธศาสตร์ ปชต.ใหม่ ย้ำยังเป็นสมาชิกพลังประชารัฐอยู่,วันที่ 4 พฤศจิกายน 2564 น.ส.ธนพร ศรีวิราช ภรรยา ร.อ.ธรรมนัส พรหมเผ่า เลขาธิการพรรคพลังประชารัฐ (พปชร.)กล่าวถึงกรณี นายสุรทิน พิจารณ์ ส.ส.บัญชีรายชื่อ และหัวหน้าพรรคประชาธิปไตยใหม่ (ปธม.) แถลงข่าวที่รัฐสภาวันนี้ว่า วันที่ 7 พ.ย.นี้ พรรคประชาธิปไตยใหม่ จะมีการประชุมใหญ่สามัญประจำปี ที่หอประชุมใหญ่เทศบาลเมืองคูคต จ.ปทุมธานี โดยมีวาระสำคัญคือเลือกตั้งกรรมการบริหารพรรคใหม่ทั้งหมด และจะมีการเสนอชื่อ น.ส.ธนพร ศรีวิราช ภรรยาของ ร.อ.ธรรมนัส พรหมเผ่า เลขาธิการพรรคพลังประชารัฐ เป็นประธานยุทธศาสตร์พรรค เพื่อเป็นการเตรียมพร้อมในการสู้ศึกเลือกตั้งครั้งหน้านั้น ตนเองขอปฎิเสธว่าไม่เป็นความจริงแต่อย่างใด และปัจจุบันยังเป็นสมาชิกของพรรคพลังประชารัฐ อีกด้วย มีรายงานว่า ปัจจุบัน น.ส.ธนพร ศรีวิราช เป็นสมาชิกพรรคพลังประชารัฐ เลขที่สมาชิก 00066912 อ่านข่าวที่เกี่ยวข้อง :ปชต.ใหม่ล้อฟรี! 'ธรรมนัส'เบรคดังเอี๊ยด ปัดข่าว'จุ๊บจิ๊บ'จ่อนั่งปธ.ยุทธศาสตร์ -007,https://www.naewna.com/politic/613602,2021_11_04
เมากร่าง! หนุุ่มรุ่นพี่สุดทนเตือนไม่ฟังถูกด่าถึงบุพการี ใช้เหล็กแทงหลังเจ็บสาหัส,เมากร่าง! หนุุ่มรุ่นพี่สุดทนเตือนไม่ฟังถูกด่าถึงบุพการี ใช้เหล็กแทงหลังเจ็บสาหัส 4 พ.ย.364 สมาคมกู้ภัยสว่างบุญช่วยเหลือจังหวัดตราด ได้รับแจ้งมีเหตุทะเลาะวิวาท ที่สะพานบ้านท่าแพ ต.เนินทราย อ.เมือง จ.ตราด หลังรับแจ้งได้ส่งกำลังอาสากู้ภัยเดินทางไปยังที่เกิดเหตุตรวจสอบเหตุเบื้องต้น พร้อมประสานตำรวจสายตรวจ สภ.เมืองตราด ร่วมตรวจสอบที่เกิดเหตุในที่เกิดเหตุพบชาวบ้านจำนวนมา ยืนมุงดูเหตุการณ์จำนวนมาก บนสะพานบนนายเล อายุ 20 ปี แรงงานประมงต่างชาติ ชาวกัมพูชา มีร่องรอยถูกเหล็กขูดชาร์ปแทงบริเวณหลัง ใต้เคียงต้นคอ มีเลือดออกจำนวนมาก เจ้าหน้าที่กู้ภัยจึงปฐมพยาบาลเบื้องต้น ก่อนประสานรถกู้ชีพโรงพยาบาลตราด เดินทางรับผู้บาดเจ็บ เนื่องจากมีอาการหายใจติดขัด เมื่อ ร.ต.อ.ไชยา สนั่นเมือง หัวหน้าตำรวจสายตรวจ สภ.เมืองตราด พร้อมตำรวจสายตรวจจำนวน 5 นาย เดินทางมาถึงที่เกิดเหตุ ได้ให้นายที อายุ 33 ปี ลูกเรือประมง ที่อยู่ในเหตุการณ์ ไปเรียกตัวนายเชียม เฟียรุน อายุ 32 ปี ผู้ก่อเหตุมามอบตัว ซึ่งนายเชียม เดินออกจากเรือมา มอบตัวกับตำรวจโดยดีไม่มีการขัดขืน จากนั้น ตำรวจให้นายเชียม ชี้จุดเกิดเหตุ ที่ใช้เหล็กขูดชาร์ปแทงนายเล ซึ่งจุดเกิดเหตุอยู่บนเรือประมงที่ผู้ก่อเหตุและผู้บาดเจ็บทำงานด้วยกัน พบรอยเลือดจำนวนมากบนเรือประมง นอกจากนี้ยังพบการตั้งวงนั่งดื่มสุราของแรงงานประมงด้วย นายที กล่าวว่า ผู้ก่อเหตุและผู้บาดเจ็บ เป็นญาติ เป็นลูกพี่ลูกน้องกัน ก่อนเกิดเหตุได้ทั้งดื่มสุรากันตามปกติ จากนั้นทั้งแยกย้ายไปทำงาน กระทั่งสองคนมีปากเสียงกันอย่างรุนแรง ก่อนที่นายเชียมจะเดินไปหยิบเหล็กขูดชาร์ปมาแทง ส่วนนายเจม ร่ม อายุ 34 ปี หัวหน้าคนงาน กล่าวว่า หลังจากที่ตนเองสั่งงานมอบหมายงานให้ลูกน้องทั้งหมดแล้ว ได้แยกย้ายกันไปทำงานตามปกติ ไม่นายก็ได้ยินเสียงทะเลาวิวาทกันอย่างรุนแรง จึฃเดินไปดู ก็พบว่านายเลและนายเชียม มีเรื่องกัน ส่วนสาเหตุนั้นนายเชียมไม่พอใจที่นายเล พูดถึงญาติพี่น้อง ขณะที่นายเชียม ยอมรับว่า ตนเองก่อเหตุแทงนายเลจริง เนื่องจาก นายเล มีพฤติกรรม ที่ชอบด่าพ่อแม่ หลังจากดื่มเหล้า ซึ่งตนเองในฐานะรุ่นพี่พยายามพูดคุยและเตือนนายเล ที่เป็นรุ่นน้องในเรื่องนี้แล้วหลายครั้งแล้ว และวันนี้ก่อนเกิดเหตุทั้งหมดได้นั่งดื่มสุรากันตามปกติ โดยนายเลดื่มเยอะกว่าใคร ส่วนตัวเองดื่มไม่มาก เพราะยังต้องทำงาน เมื่อนายเล เริ่มเมา ก็เริ่มพูดถึงพ่อแม่ตนเองแถมด่าไปด้วย ตนเองทนไม่ไหว จึงเดินไปหยิบเหล็กขูดชาร์ปแทงที่หลังนายเล แล้วเกิดชุลมุน ทำให้เหล็กขูดชาร์ป ตกลงไปในแม่น้ำตราดหลังแทงแล้วตนเองก็เข้าช่วยเหลือนายเล ด้วยความเป็นห่วง ช่วยปฐมพยาบาลเบื้องต้น ช่วยห้ามเลือด และก็ไม่หนีไปไหน รอมอบตัวกับตำรวจ และไม่ถือโทษโกรธนายเล เพราะตนเองทำไปด้วยความโมโห และยอมรับผิดกับสิ่งที่ทำลงไป. -008,https://www.naewna.com/local/613600,2021_11_04
ฉาวอีก! ตำรวจร่อนหนังสือร้องถูก ผู้กำกับอมเงินเบี้ยเลี้ยง ผกก.แจงวุ่น!,"สนั่นสีกากีอีก! หลังตำรวจผู้น้อยโรงพักทุ่งคาโงกร่อนหนังสือตรวจสอบ ผกก. เงินเบี้ยเลี้ยงลูกน้อง วันที่ 4 พฤศจิกายน 2564 ผู้สื่อข่าวรายงาน กรณี สื่อออนไลน์ ลงหนังสือ ร้องเรียนขอให้ตรวจสอบ ผกก.ทุ่งคาโงก กระทำความผิด ซึ่งใช้ชื่อในหนังสือว่า ตำรวจผู้น้อย สภ.ทุ่งคาโงก จว.พังงา รายละเอียดสำคัญเป็นในเรื่องของการเบิกเบี้ยเลี้ยง การตั้งด่านตรวจปัสสาวะ ของลูกน้อง ซึ่งให้ลูกน้องในสังกัดเบิกเบี้ยเลี้ยงจากนั้นนำเงินจากการเบิกเบี้ยเลี้ยงให้ ทาง ผกก.ทุ่งคาโงก 20 % ในแต่ละวัน นอกจากนี้ยังมีเบี้ยเลี้ยง โควิด-19 แบ่งเป็นแต่ละครั้ง โดยให้ทำเบิกย้อนหลังลักษณะลูกน้องที่ไม่สนิทจะมีการเบิกเบี้ยเลี้ยงให้แต่จำกัดรายละไม่เกิน 1,600-5,000 บาท ไม่ต้องให้ทาง ผกก. ส่วนลูกน้องที่สนิท ให้เบิกรายละ 1,200-20,000 บาท ทุกคนต้องนำเงินกลับมาให้ ผกก. โดยคงเหลือเงินในบัญชีไว้ 5,000 บาท ขณะทาง ภ.จว.พังงา ทำให้ทาง ตำรวจภูธรจังหวัดพังงา ส่งหนังสือด่วน เพื่อให้ทาง สภ.ทุ่งคาโงก ชี้แจง พร้อมตั้งทีมเข้าสืบสวน และ สอบข้อเท็จจริง ทาง พ.ต.อ.จิรศักดิ์ เสียมศักดิ์ รอง ผบก.ภ.จว.พังงา เผยว่า ทราบเรื่องแล้วพร้อมส่งหนังสือให้ทาง ผกก.ทุ่งคาโงก ชี้แจงกรณีที่เกิดขึ้น และตั้งทีมสืบสวน สอบสวน ข้อเท็จจริง โดยตรวจสอบการเงินของ สภ.ทุ่งคาโงกด้วย ส่วนที่ห้องทำงาน พ.ต.อ.ประจักษ์ ชุมพลวีระพงษ์ ผกก.สภ.ทุ่งคาโงก อ.เมือง จ.พังงา เผยว่าการตรวจปัสสาวะเป็นไปตามระเบียบ มีขั้นตอนตามกฎหมายชัดเจนไม่มีเรียกรับเงินต่างๆ โดยมีการส่งดำเนินคดี มีผลการจับกุมและกล่าวโทษตามกฎหมายตลอด ส่วนเงินเบี้ยเลี้ยงโควิด มีการโอนเข้าบัญชีของแต่ละคน ไม่สามารถจะเกิดการทุจริตได้ ซึ่งเบื้องต้น ตนเองได้ชี้แจงทางผู้บังคับบัญชาแล้วและพร้อมชี้แจงสิ่งที่เกิดขึ้น",https://www.naewna.com/local/613611,2021_11_04
'แบงค์ ปวริศร์'เผยเหตุความเจ้าชู้ เพราะเคยโดนแฟนนอกใจ ลั่นตอนนี้ยังไม่คิดแต่งงาน!,"อดีตพระเอกมาดเซอร์ แบงค์ ปวริศร์ ที่วันนี้จะมาเปิดเผยจุดเริ่มต้นของการโกอินเตอร์เล่นภาพยนตร์ที่ประเทศจีน และประสบการณ์เฉียดตายกลางกองถ่าย พร้อมเผยช่วงโควิดไร้งานนาน 2 ปี ชวดภาพยนตร์ไปกว่า 10 เรื่อง สูญรายได้ไปหลายล้านบาท พร้อมเล่าวีรกรรมความเจ้าชู้ในอดีต ผ่านทางรายการ คุยแซ่บshow ทางช่อง วัน31 ที่มีพีเค ปิยะวัฒน์ และตั๊กแตน ชลดา เป็นพิธีกรดำเนินรายการ คุณไปโกอินเตอร์ได้ยังไง? แบงค์ : ตอนนั้นมีหนังของจีนมาถ่ายที่เมืองไทย เป็นเรื่องจริงและเป็นโปรเจกต์ใหญ่ของทางเขา เขายังหาตัวคนที่รับบทเป็นคนไทยใหญ่ผสมพม่า มีเชื้อสายจีนด้วย แต่เขาเป็นพ่อค้ายาเสพติดที่คนจีนจับตัวไปประหารชีวิต ซึ่งเขายังหาตัวนี้อยู่ คือเขาสร้างบทจากตัวนี้แล้วเขายังหาไม่ได้ แล้วพอดีมีน้องที่รู้จักทำแคสติ้งด้วย แล้วบอกว่าพี่ลองไปคุยดูไหม เขาก็เลยส่งโปรไฟล์ไปให้ดู ตอนนั้นการแคสติ้งแบบใช้วิดีโอคอล เขาขอดูหน้า ดูตา พูดคุย แล้วเขาก็เลือกให้เราไปเล่น ตอนนั้นเรารู้ไหมว่าถ้าเราได้คาแรคเตอร์นี้ เราจะถ่ายที่นี่แล้วไปโกอินเตอร์ที่จีน? แบงค์ : ตอนแรกยังไม่รู้เลยว่าเป็นเรื่องราวที่ใหญ่ขนาดนั้น มันมีข่าวโด่งดังที่ไทย แล้วก็เป็นข่าวนี่เพิ่งมาย้อนดูว่ามันมีตัวนี้จริงๆ เราก็เลยศึกษาประวัติของคนนี้จริงๆ พอมันฉายสู่สายตาประชาชนชาวจีนแล้วฟีดแบคเป็นยังไง? แบงค์ : ถือว่าดีมากครับ พอดีเรื่องนี้ฉายวันชาติจีนด้วย รัฐบาลให้ความสนใจ คนก็ดูเพราะมันเป็นเรื่องจริงที่เป็นกระแสโด่งดังที่นู่น พอได้เรื่องนี้ก็เลยประสบความสำเร็จ แล้วตอนนั้นคนจีนเกลียดเราไหม? แบงค์ : กลายเป็นรักครับผม แล้วตอนนั้นความดังของเราที่จีนดังระดับไหน? แบงค์ : ถือว่าโอเคครับ เพราะว่าคนจะดูกันเยอะมาก ตอนแรกผมกลัวว่าถ้าบินไปจีนแล้วคนเกลียดเหมือนกัน เพราะฆาตรกรรม 13 ศพน่าจะไม่ธรรมดา แต่กลายเป็นว่าเขาชอบในบทบาท ได้เจอทั้งทีมผู้ใหญ่ของจีน ทั้งรัฐบาลด้วยครับ หนังเรื่องนี้โกยรายได้ 1,000 ล้านหยวน? แบงค์ : ก็ประมาณ 5 พันกว่าล้านบาทไทย เห็นบอกว่าพอเล่นเรื่องนี้ไปปุ๊บผู้กำกับติดต่อมาเยอะเลย? แบงค์ : ครับ ก็ได้งานต่อเนื่องมาหลายเรื่องเลย ประมาณ 10 กว่าเรื่องได้ เป็นหนังใหญ่ด้วย แล้วก็มีซีรีส์ 1 เรื่อง แบงค์พูดจีนได้ไหม? แบงค์ : ไม่ได้พี่ ตอนถ่ายเราพูดไทยเลย เขาก็พูดจีนใส่เรา ตอนแรกก็งงๆ ตอนถ่ายก็ดูบทก่อน ดูว่าซีนอะไร ทำความเข้าใจเสร็จ แต่ว่าบทอะจะยาท เพราะว่าคนที่ต่อบทกับเราเขาไม่รู้เรื่องว่าเราพูดจบประโยคตอนไหน ผมก็ไม่รู้ เขาก็ไม่รู้ แต่ทางเขาจะเน้นเรื่องอารมณ์ความรู้สึกมากกว่า เพราะเขาไปพากษ์เสียงทับอยู่แล้ว แต่ก็มีบางคำที่เขาอยากได้ เราก็ไปท่อง เป็นประโยคสั้นๆ มีหนังบางเรื่องไหมที่ติดต่อเรามาเพื่อเกาะกระแสเรา? แบงค์ : มีนะครับ เพราะบางเรื่องเขาถ่ายกันไปเยอะแล้ว แต่ว่าขอให้ไปรับเชิญ 2 คิว ที่จีนเงินดีไหม? แบงค์ : ก็พอได้ครับ ดีกว่าเมืองไทยหลายเท่าอยู่เหมือนกัน ที่บอกว่าเฉียดตายเพราะล่ามเกิดอะไรขึ้น? แบงค์ : ส่วนใหญ่ทุกเรื่องจะเป็นหนังแอคชั่นหมดเลย แล้วก็มันจะมีซีนที่ระเบิดอยู่ข้างหน้าลูกใหญ่ พอระเบิดเสร็จผมก็ต้องยิงอยู่ข้างหน้าฝ่าควันระเบิด เราก็เข้าใจนะครับ ล่ามเป็นคนไทย อาจจะรู้แค่แปลเฉยๆ เขาก็จะอธิบายอีกอย่างนึง อย่างซีนนี้ เขาบอกว่าพอ 5-4-3 แอคชั่นพี่ก็วิ่งผ่านไปเลย ผมก็งงมันต้องไม่ใช่แน่เลย ประสบการณ์ที่ทำมา มันต้องระเบิดก่อนหรือหลังระเบิด ผมก็เลยไปถามผู้กำกับให้แน่ใจ เขาบอกว่าโน พอเขาสั่งแอคชั่นปุ๊บเราต้องนับในใจ 5 วิ ถ้าเกิดเราวิ่งตามที่ล่ามบอกก็ตู้มเลย เห็นว่ามีอีกเรื่องที่เฉียดตาวเหมือนกัน คือกระโดดลงจากรถกระบะเลย? แบงค์ : เหมือนกับยิงปืนอยู่ มีคนขว้างระเบิดน้อยหน่ามาตรงหน้ากระบะก็จะระเบิด อันนี้ผมคิดว่าเขาจะต้องมี เพราะของไทยยังไงมันก็มีคนกระโดนแทนอยู่แล้ว แต่นี่ก็มีคนทำให้ดูนะ แต่ต้องเล่นเอง พอสั่งแอคชั่นผมนับในใจหนึ่งวิ ผมไปเลย ขนาดหนึ่งวิยังร้อนตามหลังมาเลย มีฉากไหนไหมที่เราบอกผู้กำกับว่าไม่ได้ อันนี้ยากไป? แบงค์ : ยังเลยครับ ไปถ่ายหนังที่จีนเจ็บส่วนไหนบ้าง? แบงค์ : เจ็บเยอะเหมือนกัน เพราะว่าอย่างบางเรื่องบู๊มือ บู๊ต่อย ส่วนใหญ่จีนเขาฟิต มีอยู่เรื่องนึงมีโดนทั้งเตะ รวบขา ลงพื้นระบมมาก เขียว ก็ทรมานเหมือนกัน แต่ก็ทน กินยาพวกช้ำใน ดังที่จีนขนาดนี้ แต่แบงค์ไม่ยอมเซ็นสัญญา? แบงค์ : ตอนแรกใจก็อยากเซ็นนะ แต่พอมาดูรายละเอียดสัญญาแล้ว สัญญาเขาประมาณ 20-30 ปี ดูท่าทางแล้วต้องแก่ที่นู่น แล้วอ่านข้อสัญญาแล้วกฎระเบียบเยอะเหมือนกัน ในเรื่องของภาพลักษ์อีก แล้วค่าปรับเขาจะแพง ถ้าเราผิดนิดเดียวค่าปรับจะสูงมาก ตัดใจยังหงกับเงินก้อนใหญ่ขนาดนั้น? แบงค์ : คิดว่าอยู่บ้านเรามีความสุขที่สุด เราก็ไปๆ กลับๆ ดีกว่า ก็เลยไม่เซ็นสัญญา พอโควิดมาเป็นยังไงบ้างชีวิตเปลี่ยนขนาดไหน? แบงค์ : โห...เปลี่ยนเยอะครับ จากโปรเจกต์ที่ถ่ายไว้แล้ว 1-2 คิวก็ต้องล้ม เปลี่ยนหมดเลย ตอนนั้นโควิดกำลังเริ่มมา เขาก็เลยเปลี่ยนหาคนมาแทน แล้วมีอีกเรื่อง ไปแถลงข่าว เปิดตัวเรียบร้อยแล้ว ก็เป็นช่วงเดียวกับโควิดเหมือนกัน ถ่ายไม่ได้เขาก็ต้องเปลี่ยนคนอีก เล่นหนังเรื่องหนึ่งไม่รู้ว่าเขาให้เป็นคิวหรือเป็นเรื่อง เอาคร่าวๆ ได้เท่าไหร่? แบงค์ : เรื่องนึงก็ไม่เท่าไหร่ครับผม ก็หลักหลาย 10,000 อยู่ครับ ซึ่งเรื่องหนึ่งมันก็แล้วแต่บางเรื่องก็มี 20-30 คิว บางเรื่องก็ 7 คิว แสดงว่าถ้าไม่นับเรื่องภาษาเป็นนักแสดงที่จีนดีกว่าที่ไทย? แบงค์ : มันก็ดีในเรื่องของเงิน แต่ถ้าในเรื่องของการทำงานพี่น้องมีความสุข ผมว่าทำที่บ้านเรามีความสุขที่สุดแล้วครับ เห็นว่ามีหนังติดต่อมาเป็น 10 เรื่องแต่พี่ปฏิเสธหมดเลย? แบงค์ : จริงๆ ก็ไม่ได้อยากปฏิเสธ แต่ว่าช่วงโควิดบางเรื่องเราก็ยังฉีดวัคซีนไม่ครบก็ไปไม่ได้ แล้วพอเราฉีดแล้วก็ต้องไปกักตัวที่จีน 20 กว่าวัน มาไทยอีก 10 กว่าวัน เดือนกว่าต้องอยู่ในห้องผมคิดว่ามันน่าเบื่อมาก แต่ถ้าคุ้มก็โอเค แต่เขาไม่ได้ให้ค่ากักตัว ก็เลยไม่ไปดีกว่า ถ้าแบงค์พูดจีนได้มีโอกาสเล่นหนังพรีเรียดจีนเลยเหรอ? แบงค์ : ครับ เขาบอกว่าให้ยูกลับไปเรียนภาษาจีนเยอะๆ หนังแบบนั้นต้องพูดจีนได้ ถ้าพูดไทยกันเดี๋ยวมันวุ่นวาย มันไม่เรียล 10 เรื่องที่เราปฏิเสธไปมูลค่าเท่าไหร่ที่เสียไป? แบงค์ : ก็น่าจะหลายอยู่ครับผม หลายล้านอยู่ไหม? แบงค์ : ก็น่าจะ ถ้า 2 ปีที่ผ่านมาปฏิเสธหนังจีนหมดเลย แล้วในช่วงนั้นเอาเงินที่ไหนใช้? แบงค์ : ส่วนใหญ่ผมอยู่แบบเรียบง่ายอยู่แล้ว เราก็ใช้เงินเก็บ โควิดก็ทำให้รู้อยู่แล้ว เพราะผมเคยตอนที่งานไทยก็เงียบ งานจีนก็ยังไม่มา ผมก็อยู่แบบปกติ กิน อยู่ วันนึงไม่กี่ร้อย แต่ละเดือนเรามีค่าใช้จ่ายอะไรไหม? แบงค์ : ไม่เลยครับ มีผ่อนรถ ผ่อนคอนโด ผ่อนบ้านอะไรไหม? แบงค์ : ไม่มีครับ ผมโตมาป่านี้ยังไม่มีบัตรเครดิตเลย มีแพลนจะบินกลับไปทำงานที่จีนอีกเมื่อไหร่? แบงค์ : แล้วแต่น้องผู้จัดการ ก็ดิวๆ กันอยู่ แต่ก็คงให้โควิดซาอีกนิดนึง เพราะตอนนี้มันก็เริ่มเปิดประเทศ เริ่มอะไรแล้ว ซึ่งจริงๆ ก็มีกองจีนจะบินมาเหมือนกัน แต่พอดีจีนก็เข้มงวดของเขา เพราะถ้าบินมา กองจีนก็ต้องไปกักตัวอีก 20 กว่าวัน เขาก็เลยไม่กล้าบินมา เหมือนรัฐบาลเขายังไม่อยากให้ออกนอกประเทศ สมัยก่อนเจ้าชู้ไหม? แบงค์ : เจ้าชู้ครับผม ก็มองว่าน่ารักเยอะ มองใครก็น่ารัก แต่ผมก็แค่มองเฉยๆ ความเจ้าชู้ก็คือแค่มองว่าน่ารัก ส่งสายตา แต่ไม่กล้าเข้าไปอยู่แล้ว จีบผู้หญิงยังไง? แบงค์ : มองครับ เพราะผมเรียนโรงเรียนชายล้วนมาผมไม่กล้าคุยกับผู้หญิง กลัวผู้หญิง สมัยก่อนพี่คุยพร้อมๆ กันมากสุดกี่คน? แบงค์ : ก็ประมาณ 3-4 คนแหละครับ แล้วเราสลับยังไงให้แฟนตัวจริงไม่รู้? แบงค์ : สมัยก่อนโทรศัพท์มันไม่มีวิวัฒนาการเยอะ ก็สามารถคุยได้ เมมไว้ ที่เราหยุดเจ้าชู้ทุกวันนี้ 1.เพราะเรารักเขา 2.เทคโนโลยีมันตามเราทัน? แบงค์ : ครับผม พี่แบงค์เจ้าชู้จริง แต่ว่าชอบโป๊ะ ที่เขาบอกว่าแฟนเก่าขับรถชนเหรอ? แบงค์ : ตอนนั้นก็เหมือนกับเลิกกันไปแล้ว แต่เหมือนเขายังเลิกไม่ขาด ก็คบกันมา 7 ปีได้ครับ แล้วเขาเป็นคนดุมาก โหดมาก สมัยก่อนนักข่าวบางคนยังเคยเขียนว่านี่แฟนหรือเสือ เพราะว่าสมัยก่อนผมก็กลางคืนเยอะเหมือนกัน แล้วกำลังคุยกับนักข่าวอยู่ ไปกับแฟนเก่า แฟนเก่าเดินตีหลังเลย ทำไมไม่กลับโต๊ะ ผมก็บอกนี่คุยกับนักข่าวอยู่ ผมยังจำได้เขาเคยไปเขียนแบบว่านี่มีแฟนหรือมีเสือ แล้ววันที่ถูกชนวันนั้นเกิดอะไรขึ้น? แบงค์ : ก็เราคิดว่าเราเลิกแล้ว เราก็ไปเที่ยว แล้วอาจจะคุยกับสาว ก็เดินจูงมือสาวกลับ เขาก็เห็นมาจากไกล เขารู้ว่าผมไปที่ไหนบ้าง แล้วผมก็เห็นไกลๆ จำได้ คือรถพุ่งเข้ามาเลยครับ เขาก็กะชนเลย ผมก็หลบ แต่เขาก็พยายามเบรกแหละ แต่ตอนนี้เป็นเพื่อนกันแล้ว ตอนนั้นเขาบอกว่ากะชน แต่พยายามเบรกแล้ว แต่ก็ชนโดนขา ก็ต้องถือไม้เท้าอยู่หลายอาทิตย์ แต่ไม่ถึงกับเข้าเฝือก ซึ่งพอชนเสร็จเขาก็ลงมา มันเหมือนเลิกกันไม่ขาดก็อาจจะมีดึง มีตบ มีอะไรนิดหน่อย ณ ตอนนั้นที่เขาลงมาจากรถ เราโกรธเขาไหม? แบงค์ : ไม่โกรธครับ ตอนนั้นเรายังรู้สึกผิดอยู่ด้วยแหละ แล้วผู้หญิงอีกคนก็ไปเลย ไม่ได้คุยกัน ตอนนั้นกู้ภัยก็มา เหมือนหนังซีนนึงเลย แล้วจบยังไง? แบงค์ : ก็คุยกันเคลียร์ กู้ภัยกลับไป ผมก็บอกว่าเดินมาส่งน้องเขา ก็เหมือนเราเลิกกันแล้วอะ แล้วพอหลังจากนั้นก็ขอโทษเป็นเพื่อนกัน แต่ตอนนั้นเป็นแค่อารมณ์ชั่ววูบ เราเข็ดไหม? แบงค์ : มันก็ไม่ค่อยเข็ดนะ ตอนนี้เลิกเจ้าชู้หรือยัง? แบงค์ : ก็ลดไปนิดหน่อยครับผม ก็ยังมีบ้าง ถามว่าทำไมไม่หยุดเลย คือผมว่ามันต้องมีวันนึง แต่มันคงยังไม่ถึงวันนั้น แล้วตอนนี้โสดหรือไม่โสด? แบงค์ : ก็มีดูๆ อยู่ครับ คนนี้หลายปีแล้ว ตอนนั้นแบงค์เป็นคนเจ้าชู้เพราะแฟนเก่า หรือเลิกเจ้าชู้เพราะแฟนเก่า? แบงค์ : ตอนแฟนคนแรกผมไม่เจ้าชู้เลยครับ พอเลิกกับคนแรกมันเหมือนเปลี่ยน เพราะว่าเป็นแฟนกันตั้งหลายปี เขาอาจจะไปพบคนอื่นที่ดีกว่า เราก็เจ็บหนัก ร้องไห้กับถังน้ำแข็ง แบงค์จับได้ว่าแฟนคนแรกนอกใจเรา? แบงค์ : ไม่เชิงนอกใจนะ เขาอาจจะไปมีคนอื่นที่เหมาะสมกว่า อันนี้เราก็ไม่ว่ากัน แล้วตอนนั้นยังคบกันอยู่ไหม? แบงค์ : คบอยู่ครับ พีเค : เขาเรียกนอกใจ ความเจ็บครั้งนั้นมันทำให้เราเป็นผู้ชายที่เกร่งขี้น ทำให้เราเจ้าชู้มากยิ่งขึ้น เพื่อไม่อยากเจ็บแบบนั้นอีก? แบงค์ : ครับ ผมว่าอาจจะมีประเด็นบางส่วน แต่อาจจะด้วยนิสัยเรา เราอาจจะเจ้าชู้อยู่แล้ว แต่ตอนนั้นเราคิดว่ามันเป็นเหมือนรักแรก แฟนคนแรกด้วย ตั้งแต่เรียนมาไม่เคยมีแฟนเลย พี่แบ้งค์คิดอะไรอยู่ถึงได้กลายเป็นผู้ชายเจ้าชู้? แบงค์ : มันเหมือนกับแบบว่าเริ่มเผื่อใจไว้ให้ตัวเองบ้างแล้ว เพราะตอนนั้นไม่เผื่อเลย เจ็บหนักมาก อารมณ์วัยรุ่นเลย ไม่เคยมีแฟนด้วย คิดจะแต่งงานไหม? แบงค์ : ยังไม่คิดครับ อีกเรื่องที่คนไม่ทราบคือเรื่องของวิญญาณลี้ลับที่มาพร้อมรถมือ2? แบงค์ : ผมชอบเก็บของเก่า แล้วชอบเก็บรถมือสองด้วย แล้วตอนนั้นไปได้มาคันนึง เหมือนเอามาก็ทะเม้นๆ แล้ว เพราะว่าเป็นใบเหมือนผู้จัดการมรดก ใบมรณบัตร แบบรถคันนี้เป็นรถที่เจ้าของเสียชีวิตแล้ว รถปีอะไร? แบงค์ : ผมว่าน่าจะ 195 กว่าได้ เอามาก็ไม่ได้คิดอะไร ผมก็เฉยๆ อยู่แล้ว พอมาใช้ชีวิตประจำวันไปกองไปอะไร เช้ามืด เหมือนมีคนที่กองเห็น เขาก็ถามพี่ไม่ชวนคุณลุงมากินข้าวด้วยเหรอ ผมบอกอำหรือเปล่า เขาบอกเห็นจริงๆ เขาบอกตอนขับเข้ามาเห็นมีคุณลุงนั่งข้างๆ ผมก็เริ่มสงสัย แล้วมาอีกที คุณยายตื่นมาตอนเช้า ก็เห็นเหมือนคนแก่เดินวนรถอยู่ กลัวผีไหม? แบงค์ : แต่ก่อนกลัวครับ แล้วพอทีมงานบอกมีคุณลุงมาด้วยกลัวไหม? แบงค์ : กลัวครับ แต่เลิกกลัวไปเยอะแล้วเหมือนกัน ผมก็บอกแกเหมือนกัน ถ้ามาให้เห็นผมก็ต้องกลัว ผมก็เหมือนไหว้บอกแก บอกว่าผมรู้ว่าคุณลุงรักรถนะ ผมก็รักรถคุณลุงนะ แต่ว่าคุณลุงอย่ามาปรากฏให้เห็นตอนผมขับรถนะ ไม่งั้นรถคุณลุงจะต้องพังแน่ เพราะว่าเราตกใจ พอบอกไปแบบนั้นก็ไม่เคยมีอุบัติเหตุอะไรเลย แล้วแกก็เหมือนช่วยดูรถให้ แล้วแกก็ไม่มา แต่ถึงแกมา แกก็ไม่ให้เห็น แต่ช่วงแรกๆ ที่รู้ก็จะขับน้อยลงก่อน ยังทำใจไม่ได้นิดนึง คุณยายบนพัดลม ยังไง? แบงค์ : ตอนนั้นไปทำท่องเที่ยวที่ชัยภูมิ แล้วนอนเป็นกระท่อม แล้วเหมือนผีอำ แล้วมันจะเป็นพัดลมหมุน แล้วเรากึ่งหลับ กึ่งตื่น แล้วผมก็ฝันถึงคุณตากับคุณยายมาขอส่วนบุญ แล้วพอเหมือนเราตัวแข็งโดนผีอำ ก็ลืมตาเห็เหมือนคุณยายนั่งอยู่บนพัดลม จนผมหลุดมาได้ตกใจตื่น ผมก็ทำบุญให้ตอนเช้า ก็ไปถามคนที่เฝ้ารีสอร์ทว่ามีพระบิณฑบาตรไหม เขาก็ถาม ทำไมเหรอ เมื่อคืนเจอคุณตา คุณยายเหรอ ผมก็เลยอ่อชัวร์แน่นอน ติดตามชมคำสัมภาษณ์แบบเต็มๆ ได้ในรายการ คุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama",https://www.naewna.com/entertain/613628,2021_11_04
โควิด-19เล่นงาน‘ลาว’ ป่วยรายวันสูงเป็นประวัติการณ์,"4 พฤศจิกายน 2564 สำนักข่าวซินหัวรายงานกระทรวงสาธารณสุขลาวรายงานการตรวจพบผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) เพิ่มสูงเป็นประวัติการณ์ที่ 1,170 ราย มากกว่าสถิติก่อนหน้านี้เมื่อวันพุธ (3 พ.ย.) ซึ่งอยู่ที่ 1,062 ราย บัวผัน คำพาพงผ่าน รองอธิบดีศูนย์ห้องปฏิบัติการและระบาดวิทยาแห่งชาติ สังกัดกระทรวงฯ แถลงข่าวว่ากลุ่มผู้ป่วยใหม่แบ่งเป็นผู้ป่วยที่ติดเชื้อในท้องถิ่น 1,165 ราย และผู้ป่วยที่เดินทางมาจากต่างประเทศ 5 ราย รายงานระบุว่ามีการตรวจพบผู้ป่วยเสียชีวิตจากโรคโควิด-19 ในลาวเพิ่ม 3 ราย และเวียงจันทน์มีรายงานการตรวจพบผู้ป่วยใหม่สูงสุดอีกครั้งที่ 591 ราย ทั้งนี้ ลาวมีผู้ป่วยโรคโควิด-19 สะสม 44,061 ราย และผู้ป่วยเสียชีวิตรวม 76 ราย เมื่อนับถึงวันพฤหัสบดี (4 พ.ย.) .(010)",https://www.naewna.com/inter/613645,2021_11_04
สาวแทบช็อก! เดินเข้าห้องน้ำเจอ 'งูยักษ์' เลื้อยพันเสาอยู่บนขื่อบ้าน,4พ.ย.64 เจ้าหน้าที่สมาคมกู้ภัยได้รับแจ้งขอความช่วยเหลือจับงูเหลือมตัวขนาดใหญ่ที่บริเวณบ้านเลขที่26หมู่5ตำบลอ่างแก้ว อำเภอโพธิ์ทอง จังหวัดอ่างทองจึงประสาน นางสาว รฐา ตะเพียนทอง เจ้าหน้าที่กู้ภัยที่มีความชำนาญในการจับงูเข้าไปช่วยเหลือ นางสาว ธัญญลักษณ์หาญณรงค์ อายุ47ปี เล่าให้ฟังว่า ได้เดินเข้าห้องน้ำที่อยู่ด้านหลังบ้าน เห็นสิ่งดำๆพันอยู่ที่เสา จึงกลับไปเอาแวนตามาใส่แล้วมองไปดูเห็นแล้วแทบช็อก พบงูเหลือมตัวขนาดใหญ่ ยาวกว่า 4 เมตร ใช้หางพันอยู่บนขื่อด้านบนหลังคา ส่วนหัวห้อยลงมาพันอยู่กับเสาบ้าน จึงโทรแจ้งขอความช่วยเหลือจากเจ้าหน้าที่กู้ภัยนางสาว รฐา เข้ามาตรวจสอบ พบว่าหัวงูเหลือมห้อยลงมาอยู่ที่บริเวณด้านล่างข้างเสา ส่วนหางงูเหลือมยังอยู่บนขื่อ จึงได้ใช้ความชำนาญในการจับงู เดินเข้าไปแล้วใช้มือจับไปที่บริเวณหัวงูเหลือมไว้ได้ อย่างปลอดภัย พร้อมดึงตัวลงมาด้านล่างที่พื้นด้านล่าง แต่เจ้างูเหลือม ตัวขนาดใหญ่มาก ไม่ยอมให้จับได้ง่ายๆ พยายามใช้หางพันที่ขาทั้งสองข้าง ของ นางสาว ระฐา ทางเจ้าหน้าที่กู้ภัยอีกคน ต้องเข้ามาช่วยในการจับหางงูเหลือมออกจากขา โดยใช้เวลานานประมาณ5นาที จึงจับงูเหลือมออกมาได้ พร้อมช่วยกันนำใส่กระสอบปุ๋ยเตรียมนำไปปล่อยคืนสู่ธรรมชาติ ห่างไกลบ้านเรือนประชาชนต่อไป. -008,https://www.naewna.com/likesara/613638,2021_11_04
ผู้เชี่ยวชาญหนักใจ ‘กวางหางขาว’ในสหรัฐฯติดเชื้อโควิด-19เป็นวงกว้าง,4 พฤศจิกายน 2564 สำนักข่าวต่างประเทศรายงานเดอะนิวยอร์กไทมส์ หนังสือพิมพ์สหรัฐฯ รายงานอ้างผลการศึกษาชิ้นใหม่ ซึ่งพบว่ากวางหางขาว (White-tailed deer) จำนวนมากในรัฐไอโอวา ภูมิภาคมิดเวสต์ของสหรัฐฯ ติดเชื้อโรคติดเชื้อไวรัสโคโรนาสายพันธุ์ใหม่ (โควิด-19) รายงานระบุว่ากวางหางขาวที่ถูกสุ่มตรวจตัวอย่างตั้งแต่เดือนเมษายน 2020 ถึงมกราคม 2021 นั้นติดเชื้อโรคโควิด-19 มากถึงร้อยละ 80 ซึ่งกลุ่มนักวิจัยและผู้เชี่ยวชาญภายนอกมองว่าเป็นเรื่องที่น่าหนักใจระหว่างการระบาดใหญ่ รายงานชี้ว่าการติดเชื้อเป็นวงกว้างในกวางสายพันธุ์นี้อาจทำให้การกำจัดเชื้อดำเนินไปอย่างยากลำบากมากขึ้น โดยเฉพาะอย่างยิ่งหากพวกมันกลายเป็นแหล่งเก็บกักเชื้อกลายพันธุ์ที่อาจแพร่กลับมาสู่มนุษย์อีกครั้ง ก่อนหน้านี้ ผลสำรวจกวางหางขาวที่ดำเนินการโดยสำนักบริการตรวจสุขภาพสัตว์และพืช สังกัดกระทรวงเกษตรสหรัฐฯ พบว่าประชากรกวางหางขาวที่อาศัยอยู่ใน 4 รัฐของประเทศมีแอนติบอดีต้านเชื้อไวรัสเพียงไม่ถึงครึ่ง แต่การศึกษายืนยันว่ากวางเหล่านี้ได้สัมผัสกับเชื้อ แต่ไม่ใช่การติดเชื้อ อย่างไรก็ดี ผลการศึกษาใหม่นี้ ได้ตรวจสอบตัวอย่างต่อมน้ำเหลืองของกวางหางขาวที่ตายจากการถูกรถชนและจากการถูกล่า และพบว่ามีการติดเชื้อที่ยังคงลุกลามอยู่ในปัจจุบัน ทั้งนี้ การศึกษาดังกล่าวยังไม่ได้ถูกเผยแพร่ในวารสารวิทยาศาสตร์ที่ผ่านการตรวจสอบ แต่คณะผู้เขียนจากมหาวิทยาลัย เพนน์สเตตและเจ้าหน้าที่สัตว์ป่าในรัฐไอโอวา พบว่าผลลัพธ์ดังกล่าวเป็นเรื่องน่ากังวลมากจนพวกเขาต้องออกมาเตือนให้บรรดานักล่ากวางและผู้ที่เกี่ยวข้องระมัดระวังตัว เพื่อหลีกเลี่ยงการแพร่กระจายของเชื้อไวรัส .(010),https://www.naewna.com/inter/613653,2021_11_04
'รุ้ง นิธินันท์'ไอดอลกรุ๊ป Wisdom แจ้งความถูกขู่ฆ่าขณะไลฟ์สด,วันที่ 4 พฤศจิกายน 2564 เวลา 13.00 น. รุ้ง นิธินันท์ บัณฑูรประยุกต์ อายุ 24 ปี สมาชิกไอดอลกรุ๊ป Wisdom พร้อมด้วย นางบุศรินทร์ บัณฑูรประยุกต์ มารดา และ นายวิเนตร คำหนุน ผู้จัดการ และสมาชิกวงWisdom เดินทางเข้าแจ้งความต่อ ร.ต.อ.หญิง พรสถิตย์ บุราญรัตน์ รอง สว.(สอบสวน) กก.3 บก.ปอท. แจ้งความดำเนินคดีกับผู้ใช้เฟซบุ๊กหลายหนึ่งที่เข้ามาแสดงความเห็นในลักษณะข่มขู่ว่าจะทำร้ายร่างกายและฆ่าผ่านการไลฟ์พูดคุยกับแฟนคลับ รุ้ง นิธินันท์ กล่าวว่า เมื่อวันที่ 1 พ.ย.ที่ผ่านมา ช่วงเวลาประมาณ 21.00 น. ตนเองได้ไลฟ์เพื่อพูดคุยกับแฟนคลับ และโปรโมท งาน idol exchange ที่กำลังจะจัดขึ้นในเร็วๆ นี้ แต่จู่ๆในช่วงท้ายการไลฟ์ได้มีผู้ชมรายหนึ่งได้เข้ามาคอมเม้นท์ในเชิงคุกคาม เช่นขู่ว่าจะเข้าไปตบ จะทำการทรมาน โดยการเข้าไปอุ้มพาตัวในงาน idol exchange พร้อมทั้งบอกว่าจะยิงหัว และจะใช้มีดแทงซ้ำ ก่อนจะยัดถุงดำ โดยมีการแสดงความคิดเห็นประมาณ 5 ข้อความ ในตอนแรกที่เห็นก็รู้สึกตกใจ ซึ่งแฟนคลับและเพื่อนๆต่างเป็นห่วง เพราะเป็นการขู่ทำร้าย สร้างความไม่สบายใจให้กับตนเอง ครอบครัว และแฟนคลับอย่างมาก เนื่องจากหลังการไลฟ์ตนก็เริ่มวิตกกังวล และระแวง ไปไหนจะต้องมีเพื่อนไปด้วย หรือจะหันซ้ายหันขวาดูรอบตัวตลอดเพราะเกรงจะถูกทำร้ายร่างกายตามที่ถูกขู่ในไลฟ์ซึ่งคนดีงกล่าวนี้ก็เคยเข้ามาดูการไลฟ์ของตนอยู่บ่อยๆ และมีการแสดงความคิดเห็นบ้าง แต่เป็นไปในทางที่ดี ไม่ได้มีการข่มขู่อะไร ครั้งนี้ถือเป็นครั้งแรกที่ถูกขู่ในลักษณะนี้ ทั้งนี้ยืนยันว่าตนไม่เคยมีศัตรูหรือข้อขัดแย้งกับใครที่ไหนเลย ด้าน นางบุศรินทร์ คุณแม่ของรุ้ง เปิดเผยสั้นๆว่าค่อนข้างห่วงลูกสาวมาก ตอนนี้เวลาไปไหนจะไม่ให้ไปคนเดียว พยายามที่จะไปด้วยตลอด และไม่อยากให้เกิดเหตุการในลักษณะนี้อีก จริงจัง ณัฐณิชา เกิดเกษ หนึ่งในสมาชิกของวงwisdom เผยความรู้สึกว่า ค่อนข้างเป็นห่วงเพื่อนมากๆ การที่ตนไลฟ์ก็เพื่อมอบความสุข สร้างความบันเทิงให้กับแฟนคลับและทุกคนที่เข้ามารับชน การที่เขาเข้ามาหาความสุขในแบบของเขา แต่กลับทำให้เรารู้สึกหวาดกลัว เพราะเราเปรียบเหมือนอยู่ในแสงสว่าง ทำให้คนเข้าถึงได้ง่าย ส่งผลกับการใช้ชีวิต ลำบากมากขึ้น หวาดระแวงสิ่งรอบตัวด้วย นายวิเนตร ผู้จัดการเปิดเผยว่า ตอนนี้ยังไม่สามารถระบุตัวคนที่ขู่ทำร้ายน้องรุ้งได้ แต่ทั้งนี้ก็มีบุคคลที้ต้องสงสัยแล้ว นอกจานี้แอฟพลิเคชั่นใช้ในการไลฟ์สดเป็นแอฟพลิเคชั่นของประเทศจีน(nimotv) จึงได้มีการทำเรื่องเพื่อขอข้อมูลแอคเคาท์ดังกล่าวที่เข้ามาขู่ทำร้ายประกอบการแจ้งความ ซึ่งทางแฟนคลับ และผู้ใหญ่ค่อนข้างเป็นห่วงเรื่องนี้มากเนื่องจากหลังจากนี้น้องรุ้ง และสมาชิกวงwisdom ต้องเข้าร่วมงาน idol exchange ในวันที่ 6-7 พ.ย.นี้ ที่จะจัดขึ้นห้างมาบุญครอง มีการทำกิจกรรมและถ่ายรูปกับแฟนคลับที่ค่อนข้างใกล้ชิดจึงเกรงว่าผู้ที่ไม่หวังดีอาจจะแฝงตัวเข้ามาก่อเหตุ จึงขอเดินทางเข้ามาปรึกษาตำรวจ และลงบันทึกประจำวันไว้เป็นหลักฐาน พร้อมทั้งขอคำแนะนำจากเจ้าหน้าที่ตำรวจว่าหลังจากนี้จะต้องดำเนินคดี หรือขอความช่วยเหลือจากหน่วยงานไหนต่อไปได้บ้าง เพื่อความปลอดภัยของทุกคน,https://www.naewna.com/local/613650,2021_11_04
ค.ร.อ.ท. ออกแถลงการณ์ วอน ‘บิ๊กตู่’ ช่วยเหลือนักศึกษา ป.ตรีอาชีวตกหล่น ไม่ได้รับเงินเยียวยา,"วันที่ 4 พฤศจิกายน 2564 นายเศรษฐศิษฏ์ ณุวงค์ศรี ประธานเครือข่ายคนรักษ์อาชีวศึกษาแห่งประเทศไทย(ค.ร.อ.ท.) กล่าวว่า เนื่องจากขณะนี้นักศึกษาระดับปริญญาตรี จากสถาบันการอาชีวศึกษา สังกัดสำนักงานคณะกรรมการการอาชีวศึกษา กระทรวงศึกษาธิการ ที่ยังตกหล่นไม่ได้รับเงินช่วยเหลือผู้ปกครองและนักเรียน นักศึกษาในสถานการณ์การแพร่ระบาดโรคโควิด 19 คนละ 2,000 บาท มีความเดือดร้อนมาก ค.ร.อ.ท. จึงได้ออกแถลงการณ์ เพื่อขอให้นายกรัฐมนตรี ช่วยแก้ปัญหาให้เงินเยียวยานักศึกษาปริญญาตรีตรี สถาบันการอาชีวศึกษา โดยเนื้อหาในแถลงการณ์ระบุว่า ตามที่รัฐบาลโดยความเห็นชอบของคณะรัฐมนตรีให้ความเห็นชอบเมื่อวันที่ 27 กรกฏาคม 2564 เห็นชอบให้การช่วยเหลือผู้ปกครองและนักเรียน นักศึกษาในสถานการณ์การแพร่ระบาดโรคโควิด 19 โดยมอบหมายให้กระทรวงศึกษาธิการ และกระทรวงอุดมศึกษาวิทยาศาสตร์ วิจัยและนวัตกรรม ได้ดำเนินการให้โอนเงินช่วยเหลือผู้ปกครองและนักเรียน นักศึกษา ซึ่งก็เป็นไปตามที่รัฐบาลกำหนด แต่ปรากฏว่ามีนักศึกษาระดับปริญญาตรีจากสถาบันการอาชีวศึกษา สังกัดสำนักงานคณะกรรมการการอาชีวศึกษา กลับตกหล่นไม่ได้รับการแก้ไขและจนถึงขณะนี้ต้นสังกัดฯ ยังไม่ได้ดำเนินการ ทำให้ผู้ปกครองและนักศึกษาที่รอการเยียวยาได้รับความเดือดร้อน แม้ระยะเวลาล่วงเลยมานานแต่กระทรวงศึกษาธิการ ยังไม่สามารถดำเนินการแก้ไข เครือข่ายคนรักษ์อาชีวศึกษาแห่งประเทศไทย(ค.ร.อ.ท.) จึงขอกราบเรียนท่านนายกรัฐมนตรี ได้พิจารณาสั่งการแก้ปัญหานี้เพื่อให้เกิดความเป็นธรรมและเป็นไปตามเจตนาของรัฐบาลที่จะเยียวยาผู้ปกครองและนักศึกษา ซึ่งขณะนี้นักศึกษาฯ รอความเมตตาและมีความหวังว่าถ้าท่านนายกรัฐมนตรีได้ทราบเรื่องนี้ท่านคงสามารกแก้ปัญหาและให้การช่วยเหลือได้ทันที ทั้งนี้ การเยียวยาทุกระดับนั้นได้ดำเนินการตามมติ ครม.โดยในส่วนกระทรวงศึกษาธิการและกระทรวงอุดมศึกษาฯ ได้ดำเนินการเกือบ ร้อยเปอร์เซ็นต์ คงเหลือเพียงนักศึกษาปริญญาตรี จากสถาบันการอาชีวศึกษา 23 แห่ง สังกัดสำนักงานคณะกรรมการการอาชีวศึกษา กระทรวงศึกษาธิการ โดยมียอดนักศึกษา ประมาณ 13,000 คน ดังนั้น เครือข่ายคนรักษ์อาชีวศึกษาแห่งประเทศไทย(ค.ร.อ.ท.) ขอกราบเรียนถึง ฯพณฯนายกรัฐมนตรีได้รับทราบปัญหาและได้โปรดการสั่งการ ให้ผู้เกี่ยวข้องได้ดำเนินการให้เป็นไปตามมติ ครม. และเพื่อเป็นการช่วยเหลือผู้ปกครองและนักศึกษาอาชีวศึกษา ที่ได้รับผลกระทบจากสถานการณ์ โควิด 19 และเป็นไปตามตามเจตนาของรัฐบาลที่รอรับการช่วยเหลือจากรัฐบาล นายเศรษฐศิษฏ์ กล่าวเพิ่มเติมว่า เครือข่ายคนรักษ์อาชีวศึกษา วอนนายกรัฐมนตรีให้การช่วยเหลือนักศึกษาปริญญาตรีอาชีวศึกษาที่ตกหล่นไม่ได้รับเงินเยียวยาจากรัฐบาล ทั้ง ๆที่ มติครม. เมื่อ 27 ก.ค. 2564 เห็นชอบให้รัฐบาลได้จ่ายเงินเยียวยาเนื่องจากได้รับผลกระทบจากโควิด 19 แต่นักศึกษา ป.ตรี อาชีวะ 13,000 คน ที่ตกหล่นและยังไม่ได้รับการเหลียว ซึ่งทางเครือข่าย ค.ร.อ.ท.ได้ร้องเรียนไปถึงเลขาธิการคณะกรรมการการอาชีวศึกษาซึ่งถือว่าเป็นผู้มีส่วนรับผิดชอบโดยตรง และรัฐมนตรีว่าการกระทรวงศึกษาธิการ ซึ่งเป็นเจ้ากระทรวงต้นสังกัด ก็ทำได้เพียงออกสื่อ แจ้งว่า กระทรวงฯจะติดตามและนำเรื่องเสนอ ครม.ให้พิจารณาโดยเร็ว ให้ความหวังกับนักศึกษากลุ่มนี้ซึ่งรอความหวังอย่างเลื่อนลอยตลอดมา ถึงวันนี้รัฐมนตรีศึกษา ก็ยังไม่สามารถนำเริ่องนี้เข้าเสนอต่อ ครม. พิจารณาแต่อย่างใด และมีการให้ข่าวต่อสื่อมวลชนว่า นศ.อาชีวศึกษากลุ่มดังกล่าวนี้จะได้รับเงินเยียวยาอย่างแน่นอนเพราะครม. ได้รับทราบเรื่องนี้แล้ว เป็นเพราะเหตุใดเมื่อ รมต. อ้างว่า ครม. รับทราบหลักการแล้ว ทำไมจึงไม่มีการสั่งการ เมื่อการดำเนินการในระดับกระทรวงศึกษาธิการ ไม่สามารถแก้ปัญหาความเดือดร้องของผู้ปกครองและนักศึกษาได้ ผมในฐานะประธาน ค.ร.อ.ท. จึงออกแแถลงการณ์ถึงนายกรัฐมนตรี ให้ลงมาแก้ปัญหานี้ เพื่อเยียวยาและเป็นการปฏิบัติต่อผู้เรียนสายอาชีวศึกษา ให้ได้รับความเป็นธรรม มีความเท่าเทียม ได้รับสิทธิฯโดยเร็ว ในนามภาคประชาชนร่วมกับผู้ปกครองและนักศึกษา สถาบันการอาชีวศึกษา ขอเรียกร้องท่านนายกรัฐมนตรี ให้ช่วยเหลือนักศึกษาอาชีวะที่รอความช่วยเหลือจากท่านนายกฯประธาน ค.ร.อ.ท. กล่าว",https://www.naewna.com/local/613655,2021_11_04
สิ้น'แถมสิน รัตนพันธุ์'ตำนานคอลัมนิสต์กอสซิป'ลัดดา ซุบซิบ'รวมอายุ 92 ปี,"4 พ.ย. มีรายงานว่า นายแถมสิน รัตนพันธุ์ นักเขียนและคอลัมนิสต์ เจ้าของนามปากกา ลัดดา ซุบซิบ เสียชีวิตอย่างสงบ เมื่อเช้าวันที่ 3 พ.ย. ที่ผ่านมา รวมอายุได้ 92 ปี โดยตั้งศพสวดพระอภิธรรม ณ วัดมกุฎกษัตริยาราม ศาลา 9 แขวงบางขุนพรหม เขตพระนคร กรุงเทพฯ ระหว่างวันที่ 4-8 พ.ย. 2564 และจะมีพิธีพระราชทานเพลิงศพในวันที่ 10 พ.ย. 2564 เวลา 17.00 น. สำหรับประวัติของนายแถมสิน รัตนพันธุ์สมรสกับ นางลัดดา รัตนพันธุ์ มีบุตรชาย 1 คนคือ นายสิน รัตนพันธุ์เป็นชาวจังหวัดพัทลุง เกิดเมื่อวันที่ 4 ธ.ค. 2473 จบการศึกษาจากโรงเรียนอำนวยศิลป์ รุ่นลมหวล รุ่นเดียวกับ นายอานันท์ ปันยารชุน, พล.อ.ชวลิต ยงใจยุทธ์ อดีตนายกรัฐมนตรี ก้าวเข้าสู่การเป็นนักหนังสือพิมพ์และนักเขียนตั้งแต่ปี 2496 โดยนามปากกา ลัดดาซุบซิบ เป็นนามปากกาคอลัมน์ข่าวสังคมในหนังสือพิมพ์ หลักเมืองชีวิตใหม่ ของนายกำพล วัชรพล เมื่อปี 2501 ซึ่งคำว่า ลัดดา มาจากชื่อภรรยา โดยเคล็ดลับในการทำข่าวสังคมของนายแถมสิน มาจากผู้หญิงและผู้ชายหลายวงการเป็นซับเอเยนต์บุคคลที่เชื่อถือได้ และแวดวงระดับสูง เคยผ่านประสบการณ์สัมภาษณ์ พล.ต.อ.เผ่า ศรียานนท์ อดีตอธิบดีกรมตำรวจ ที่ลี้ภัยทางการเมืองไปอยู่ต่างประเทศในขณะนั้น ลงในหนังสือพิมพ์เสียงอ่างทอง อย่างไรก็ตาม ขณะนั้นนายแถมสิน ทำงานที่การท่าเรือแห่งประเทศไทยควบคู่ไปด้วย ภายหลังจึงได้มาทำหนังสือพิมพ์แบบเต็มตัว นายแถมสินทำงานหนังสือพิมพ์มาแล้ว 20 ฉบับ มีผลงานหนังสือพอคเกตบุ๊ก 6 เล่ม คือ ลัดดาครอบสังคม, ลัดดาเอ็กซคลูซีฟ, ทระนง-คนหนังสือพิมพ์, ใต้ละอองธุลีพระบาท, ลึก(ไม่)ลับกับลัดดา และ ใกล้เบื้องพระยุคลบาท รวมทั้งเคยทำงานด้านการเมือง เป็นปรึกษานายกรัฐมนตรี, รองเลขาธิการนายกรัฐมนตรี, เลขานุการรัฐมนตรีว่าการกระทรวงมหาดไทย, ได้รับแต่งตั้งเป็นสมาชิกสภานิติบัญญัติแห่งชาติ ในปี พ.ศ. 2516 และ พ.ศ. 2549-2551 สมาชิกสภาที่ปรึกษาเศรษฐกิจและสังคมแห่งชาติ พ.ศ. 2546-2548, รองผู้อำนวยการการท่าเรือแห่งประเทศไทย, กรรมการและรักษาการผู้อำนวยการองค์การส่งเสริมกีฬาแห่งประเทศไทย, ผู้ตรวจการรัฐวิสาหกิจในสังกัดกระทรวงคมนาคม, ประธานชมรมนักข่าวนักหนังสือพิมพ์อาวุโสปี 2559 อาจารย์พิเศษ คณะนิเทศศาสตร์ จุฬาลงกรณ์มหาวิทยาลัย และ คณะนิเทศศาสตร์ มหาวิทยาลัยกรุงเทพ",https://www.naewna.com/local/613654,2021_11_04
วุ่นอีก! มุกดาหารพบคลัสเตอร์ใหม่ ร.ร.มัธยมชื่อดัง ติดเชื้อโควิดแล้วกว่า 80 ราย,"วันที่ 4 พฤศจิกายน 2564 เวลาประมาณ 13.30น. เจ้าหน้าที่สาธารณสุข รพ.นิคมคำสร้อย พร้อมเจ้าที่ฝ่ายปกครอบ และเจ้าหน้าที่สาธารณสุข ได้เดินทางไปยังโรงเรียนมัธยมแห่งหนึ่งใน อ.นิคมคำสร้อย จ.มุกดาหาร เพื่อตรวจหาเชื้อโรคไวรัสโควิด 19 เชิงรุกคณะครู อาจารย์ พนักงานเจ้าหน้าที่ และนักเรียนที่มาโรงเรียนทั้งหมดประมาณ 1,200 คน ซึ่งเจ้าที่ได้ทำการแจ้งให้นักเรียนทุกคนได้ทราบว่าให้อยู่ภายในโรงเรียนก่อนแล้วมารวมกันที่บริเวณสนาม ก่อนจะทำการคัดแยกกลุ่มเสี่ยงเพื่อตรวจหาเชื้อไวรัสโควิด19 จากการตรวจเบื้องต้นพบผลบวก 80 กว่าราย แต่ยังไม่เป็นทางการ ขณะนี้รอผลทางห้องแล็บหรือห้องปฏิบัติการทางการแพทย์ สำหรับผู้ที่ตรวจพบผลบวกได้นำตัวไปที่โรงบาลสนาม ตั้งอยู่ที่วัดภูด่านแต้ บ.ชัยมงคล อ.นิคมคำสร้อย จ. มุกดาหาร ซึ่งตอนนี้ได้ทำการตรวจเสร็จเรียบร้อยแล้วแต่ยังไม่มีการยื่นยันตัวเลขที่แน่นอนคาดว่าน่าจะมีผู้ติดเชื้อเบื้องต้นไม่ต่ำกว่า 80 ราย นายอุดม อายุ 45 ปีผู้ปกครองนักเรียนอายุ 16 ปี ชั้น ม.2 บอกว่าเมื่อจะมารอรับลูกชายแต่ยังเข้าไปที่โรงเรียนไม่ได้ตนเป็นกังวลมากเพราะได้ทราบว่ามีคนติดโควิดในโรงเรียนตอนนี้อยู่ระหว่างการตรวจเลยเป็นห่วงลูกชาย จึงซื้อข้าวมาให้ลูกพร้อมกับนำเสื้อผ้ามาให้ลูกเพื่อเตรียมความพร้อม -007",https://www.naewna.com/local/613658,2021_11_04
เปิดตำนานการวางเลย์เอาท์บทใหม่ ป้ายหาเสียงสุดจึ้งชวนอึ้งทั้งตำบล,4 พฤศจิกายน 2564ผู้สื่อข่าวรายงานว่า ที่บ้านโรงบ่ม หมู่ 11 ตำบลวังทอง อำเภอวังทอง จังหวัดพิษณุโลก ได้มีป้ายหาเสียงและแนะนำตัว ผู้สมัครรับเลือกตั้งเป็นสมาชิกสภาองค์การบริหารส่วนตำบลวังทองรายหนึ่ง ที่ตองสะดุดตากับผู้ที่ขับรถสัญจรไปมา นั้นก็คือป้ายแนะนำตัวของของ นางวาริน หอมสุด ชื่อเล่นว่า จิ๋ม เป็นผู้สมัครหมายเลข 3 ซึ่งก็ได้ติดตั้งป้ายแนะนำตัวเอาไว้ในหมู่บ้าน รวม 6 ป้าย เหมือนผู้สมัครรายอื่น โดยป้ายหาเสียง ของผู้สม้ครรายนี้ ไม่เหมือนคนอื่นจนมีผู้ถ่ายภาพลงสื่อโซเซียล เนื่องจากวางตำแหน่งของ ชื่อจริง 1บรรทัด ชื่อเล่น อีกหนึ่งบรรทัด และนามสกุลเป็นตัวหนังสือที่มีขนาดเล็กกว่าชื่อเล่น วาริน จิ๋ม หอมสุด เบอร์ 3 แตกต่างจากผู้สมัครอีกคนคือที่วางป้ายคู่กัน นางวาริน เปิดเผยกับผู้สื่อข่าวว่า ตนเองชื่อวาริน หอมสุด ชื่อเล่นว่า จิ๋ม หลังจากลงสมัคร อบต.วังทอง หมู่ 11 แล้วจึงไปให้ร้านทำป้ายมา ทั้งหมด 6 ป้าย และนำไปติดตามหมู่บ้าน ซึ่งในวันติดตั้งป้ายก็ยังสงสัยว่า ทำไมช่างไม่ได้ทำป้ายให้เธอเหมือนคนอื่น ที่จะเอาชื่อเล่นมาไว้ข้างหลัง และไม่มีวงเล็บ ในตอนแรกเธอมีความเครียด ที่ช่างทำป้ายออกมาแบบนี้ หลังจากมีคนนำไปโพสต์ลงโซเซียลก็มีคนอื่นรู้จักตนไปทั่ว ก็คิดว่าเป็นการโปรโมทตัวเองอีกช่องทางด้วย ขณะที่ชาวบ้านที่ไปช่วยนางวาริน ไปติดตั้งป้ายแนะนำตัวนั้น บอกว่า เห็นป้ายยังงง ทำไมร้านทำป้ายแนะนำตัวไม่เหมือนป้ายอื่น ที่ไม่เอาชื่อเล่นไปไว้ข้างหลัง นามสกุล แต่เมื่ออ่านป้ายแล้วก็ยังอมยิ้มแล้วหัวเราะกันยกใหญ่ และก็ไม่คิดว่าจะมีผู้รู้จักไปทั่วเช่นนี้อีกด้วย . (010),https://www.naewna.com/local/613657,2021_11_04
หลานทรพีหลอนยาหนัก! ตร.บุกหมู่บ้านนึกว่ายายแจ้งจับ แทงคอดับต่อหน้าต่อตา,4 พฤศจิกายน 2564ตร.สภ.หนองวัวซอ รับแจ้งมีเหตุหลานชายหลอนยาบ้าใช้อาวุธมีดแทงคอยายตัวเองเสียชีวิต เหตุเกิดที่บ้านหนองแซง หมู่7ต.หนองบัวบาน อ.หนองวัวซอ จ.อุดรธานี หลังรับแจ้งจึงเดินทางไปที่เกิดเหตุพร้อมด้วยหน่วยกู้ภัยตร.ทางหลวง พบนายบิ๊ก อายุประมาณ30-40ปีกำลังคลั่งยาบ้าอย่างหนัก ตร.จึงใช้เหล็กง่ามช่วยกันจับกุมได้อย่างทุลักทุเลขณะที่ภายในบ้านเจ้าหน้าที่หน่วยกู้ภัยตร.ทางหลวงได้นำร่างของคุณยายปิ๊ก อายุประมาณ70ปี รีบนำส่งรพ.อุดรธานี เนื่องจากถูกของมีคมแทงที่คอสุดท้ายเสียชีวิตขณะนำส่งรพ.สำหรับยายปิ๊กเป็นแม่ยายของนายปรีชา ไชยจินดา ผู้ใหญ่บ้านหมู่7ส่วนคนก่อเหตุเป็นหลาน เป็นลูกของลูกชายผุ้เสียชีวิต ทั้งนี้ก่อนเหตุทราบว่า ตร.สภ.หนองวัวซอได้เดินทางเข้าจับกุมกลุ่มวัยรุ่นที่เสพยาบ้าในหมู่บ้านหลังได้รับเรื่องร้องเรียนจากชาวบ้าน แต่นายบิ๊กซึ่งกำลังพี้ยาอยู่ เกิดอาการหลอนนึกว่าตร.จะเข้ามาจับกุมตัวเองจึงถือมีดวิ่งไปบ้านข้างเคียง จากนั้นได้วิ่งกลับมาที่บ้านตนเอง และคงคิดว่ายายแจ้งตร.มาจับตัวเองจึงใช้มืดแทงคอยายเสียชีวิตดังกล่าว โดยหลังก่อเหตุเจ้าหน้าที่ตร.สภ.หนองวัวซอจับกุมได้พร้อมควบคุมตัวไปดำเนินคดีตามกฎหมายต่อไป,https://www.naewna.com/local/613668,2021_11_04
'อนามัยโลก'อนุมัติวัคซีนโควิด‘โควาซิน’ของอินเดีย ใช้งานกรณีฉุกเฉิน,4 พฤศจิกายน 2564 สำนักข่าวต่างประเทศรายงานองค์การอนามัยโลก (WHO) อนุมัติการใช้งานกรณีฉุกเฉินแก่วัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) โควาซิน (Covaxin) ของอินเดีย ซึ่งพัฒนาโดยบริษัทชีวเทคโนโลยี ภารัต ไบโอเทค (Bharat Biotech) อินเดีย ทูเดย์ (India Today) รายงานว่าคณะที่ปรึกษาด้านเทคนิคขององค์การฯ เป็นผู้แนะนำการขึ้นบัญชีเพื่อใช้งานในกรณีฉุกเฉินแก่วัคซีนตัวดังกล่าว ก่อนหน้านี้เมื่อวันจันทร์ (1 พ.ย.) หน่วยงานกำกับดูแลเวชภัณฑ์และอุปกรณ์ทางการแพทย์ของออสเตรเลียรับรองวัคซีนโควาซินอย่างเป็นทางการ หลังจากออสเตรเลียกลับมาเปิดพรมแดนประเทศเป็นครั้งแรกในรอบเกือบ 20 เดือน . (010),https://www.naewna.com/inter/613670,2021_11_04
เจ้าของบ่อปลาโวยหมู่บ้านจัดสรร เจาะกำแพงปล่อยน้ำเสียลงบ่อปลาตายเกลื่อน,วันที่ 4 พฤศจิกายน 2564 เวลา 15.30 น. ผู้สื่อข่าวรายงานว่า มีผู้ใช้เฟสบุ๊คชื่อ BanK Herb charoensintaweekoo โพสต์คลิปวีดีโอพร้อมรูปภาพปลาที่เลี้ยงไว้ในบ่อลอยตายจนหมดบ่อ พร้อมระบุข้อความว่า แบบนี้ก็ได้หรอ มักง่ายไปไหม หมู่บ้านจัดสรรแห่งหนึ่งย่านบางใหญ่ปล่อยนำ้เสียลงบ่อปลาทำให้ปลาตายทั้งบ่อ เสียหายหนักมาก ช่วยรับผิดชอบต่อสังคม ต่อสิ่งแวดล้อมดด้วยครับ ทำให้มีผู้เข้ามาตำหนิการกระทำของหมู่บ้านดังกล่าวเป็นจำนวนมากในโลกโซเชี่ยล ต่อมาผู้สื่อข่าวได้เดินทางไปที่บ้าน เนื้อที่ 7 ไร่ ทำเป็นสวนเกษตรอินทรีย์และขุดบ่อเลี้ยงปลา พบนายวีระ เจริญสินทวีคูณ อายุ 34 ปีและนายสหวัฎ เจริญสินทวีคูณ อายุ 30 ปี เจ้าของบ้านและเป็นผู้โพสต์คลิปดังกล่าว นายวีระ กล่าวว่า เมื่อประมาณปี 2559 ทางหมู่บ้านดังกล่าวได้เข้ามาทำการก่อสร้างบ้านจัดสรรติดกับที่ของดินของตน โดยทางหมู่บ้านได้สร้างกำแพงรั้วติดกับบ่อปลา หลังจากนั้นประมาณปี 2561 ปลาที่เลี้ยงไว้ในบ่อก็ลอยตายหมดทั้งบ่อ ตอนนั้นตนยังไม่ทราบสาเหตุว่าปลาที่เลี้ยงไว้ตายได้อย่างไรเกรงว่าอาจจะเป็นโรคบางอย่างจึงได้ตัดสินใจนำดินมาถมบ่อปลา ซึ่งขณะที่ถมบ่อปลาอยู่นั้นพบว่ามีท่อลักษณะคล้ายท่อนำ้ทิ้งถูกต่อลอดออกมาจากกำแพงของหมู่บ้านลงมาที่บ่อเลี้ยงปลาของตน จึงนำเรื่องดังกล่าวไปแจ้งให้กับทางหมู่บ้านทราบ แต่ก็บ่ายเบี่ยงความรับผิดชอบมาตลอด โดยอ้างว่าต้องรอส่งเรื่องไปสำนักงานใหญ่ จนกระทั่งล่าสุดเมื่อวันที่ 29 ต.ค.2564 ปลาที่เลี้ยงไว้ในบ่อที่ 2 ก็ลอยขึ้นมาตายอีก ส่งกลิ่นเหม็นเน่าไปทั่ว ซึ่งครั้งนี้ตนได้เดินดูตามแนวรั้วของกำแพงของหมู่บ้านก็พบว่ามีท่อคล้ายท่อน้ำทิ้ง แอบเจาะทะลุกำแพงเข้ามาที่บ่อเหมือนกับบ่อเลี้ยงปลาบ่อแรก จึงได้ไปบอกกับทางหมู่บ้านดังกล่าวอีกครั้ง ซึ่งก็ได้รับการบ่ายเบี่ยงเช่นเคย จึงรวบร่วมหลักฐานทั้งหมดเข้าแจ้งความกับเจ้าหน้าที่ตำรวจ สภ.บางใหญ่ ในข้อหาทำให้เสียทรัพย์ นายวีระ กล่าวต่ออีกว่า อยากให้ทางเจ้าของโครงการเข้ามารับผิดชอบกับความเสียหายที่เกิดขึ้นทั้งหมด เพราะพวกเราทำอาชีพเกษตรอินทรีย์พอมาเจอสถานการณ์แบบนี้ทำให้นำ้ในบ่อปลาเน่าเสียส่งกลิ่นเหม็นรุนแรง ปลาที่เลี้ยงไว้ตายหมดทั้งบ่อ เบื้องต้นมูลค่าความเสียหายทั้ง 2 ครั้ง รวมมูลค่ากว่า 1 ล้านบาท -007,https://www.naewna.com/local/613673,2021_11_04
นิตยสารดังชี้ ‘อเมริกา’ขาดแผนการยุติโควิด-19ที่ชัดเจน,4 พฤศจิกายน 2564 สำนักข่าวต่างประเทศรายงานนิตยสาร ดิ แอตแลนติก (The Atlantic) รายงานว่าสหรัฐฯ กำลังทดลองทุกกลยุทธ์ที่มีไปพร้อมกันอย่างไร้การควบคุม ขณะรัฐ เทศมณฑล มหาวิทยาลัย สถานที่ทำงาน และเขตโรงเรียนแต่ละแห่งดำเนินนโยบายควบคุมการแพร่ระบาดของโรคติดเชื้อไวรัสโคโรนาสายพันธุ์ใหม่ (โควิด-19) ที่แตกต่างกันออกไป เราดำเนินนโยบายเหมือนคนละเมอ เพราะเราไม่ตั้งเป้าหมายให้ชัดเจน โจเซฟ แอลเลน ศาสตราจารย์ด้านสาธารณสุขของมหาวิทยาลัยฮาร์วาร์ดกล่าว รายงานระบุว่าเป้าหมายของสหรัฐฯ เปลี่ยนไปเรื่อย โดยคณะบริหารของประธานาธิบดีโจ ไบเดน สนับสนุนการฉีดวัคซีนป้องกันโรคโควิด-19 โดสกระตุ้นให้ประชาชนทุกคน ขณะคณะกรรมการที่ปรึกษาของศูนย์ควบคุมและป้องกันโรคของสหรัฐฯ (CDC) จำกัดการฉีดสำหรับผู้สูงอายุหรือผู้มีภูมิคุ้มกันบกพร่องที่เสี่ยงเข้าโรงพยาบาล แต่ผู้อำนวยการศูนย์ฯ กลับปฏิเสธความเห็นของคณะกรรมการฯ เพื่อเพิ่มกลุ่มแรงงานที่เสี่ยงติดเชื้อเข้าไปด้วย แม้สหรัฐฯ จะสามารถทำให้โรคโควิด-19 เป็น โรคเฉพาะถิ่น ได้ เมื่อประชาชนเกือบทุกคนมีภูมิคุ้มกันขั้นต่ำต่อโรคโควิด-19 จากการติดเชื้อหรือฉีดวัคซีน แต่สหรัฐฯ อาจต้องเผชิญยอดการติดเชื้อหลายสิบล้านรายต่อปี เมื่อภูมิคุ้มกันลดลงและเชื้อไวรัสฯ มีวิวัฒนาการ รายงานกล่าวถึงคำถามที่ตอบได้ยากเกี่ยวกับการแพร่ระบาดของโรคโควิด-19 ในสหรัฐฯ ว่า หนทางข้างหน้าไม่เพียงไม่ชัดเจนเท่านั้น แต่มันไม่มีอยู่เลย เหมือนเรากำลังเดินวกไปวนมาอยู่ในป่าเพราะเราไม่รู้ว่าต้องเดินไปทางไหน . (010),https://www.naewna.com/inter/613677,2021_11_04
เรื่องเล่าผู้ว่าปู! ป่วยโควิดขั้นโคม่า นึกว่าจะได้ประกันสักล้าน เอาเข้าจริงได้เท่านี้...!,"4 พ.ย.64 นายวีระศักดิ์ วิจิตร์แสงศรี ผู้ว่าราชการจังหวัดอ่างทอง โพสต์เล่าเรื่องราวที่งานนี้ควรจะหัวเราะหรือร้องไห้ดี ดังนี้... ห้าโมงเย็นแล้ว ปลัดกระทรวงเปิดโอกาสให้ผู้ว่าราชการจังหวัดถาม ไม่มีใครถาม เหตุเพราะเย็นมากแล้ว ประธานเลยบอกว่า ผู้ว่าปูเอาสักหน่อยเถิด นึกคำถามไม่ออก แค่เล่าสู่กันฟังแล้วกัน เมื่อปีที่แล้ว มีบริษัทประกันภัยบริษัทหนึ่ง ทำประกันโควิดให้ผู้ว่าราชการจังหวัดทุกคน ในวงเงิน 2 ล้านบาท ผู้ว่าทุกคนทราบ และรู้ดีว่า การจะได้ถึง 2 ล้านคงเป็นไปตามอาการหนักเบา หากตาย ได้ 2 ล้าน ส่วนเจ็บหนัก ย่อมลดหลั่นกันไป ผู้ว่าได้ทำประกันฟรี บริษัทประกันได้หน้า ได้ชื่อเสียง ผู้ว่าไม่ต้องเสียเบี้ยใดๆ ผลออกมาตอนปลายปี ผู้ว่าปูเป็นโควิด อาการหนัก อยู่โรงพยาบาลศิริราชถึงต้นปี นานถึง 82 วัน ใช้เครื่องช่วยหายใจนานที่สุดของศิริราช อาการเป็นตายเท่ากัน พอรอดออกมาได้ บริษัทประกัน(ใจดี) แจ้งที่หน้าห้องว่า ผู้ว่ามีสิทธิ์รับเงินจากการประกันโควิดไว้ ให้ลูกน้องส่งเอกสารโรงพยาบาลให้ด้วย บริษัทขอคำนวณก่อนว่าได้เท่าไร ระหว่างนั้น ผมและลูกน้องทราบข่าว เลยคิดเล่นๆว่า ป่วยหนักขนาดนี้ คงได้มากกว่าล้านห้า แย่ที่สุด ต้องได้ไม่ต่ำกว่า 1 ล้าน ผลออกมา ได้ 3 หมื่นบาท กรมธรรม์ระบุชัดเจนว่า จะได้ 2 ล้านก็ต่อเมื่อสมองตาย สมองตาย เท่ากับตาย บริษัทประกันทำถูกต้องแล้ว ได้แต่เอาเงิน 3 หมื่น รวมกับเงินครอบครัว ให้ศิริราชไปรวม 2 แสนบาทแทน งานนี้ควรจะหัวเราะ (ทำประกันฟรี) หรือร้องไห้ (ได้ 3 หมื่น แทน 2 ล้าน) ดี ผู้สื่อข่าวรายงานว่า หลังจากผู้ว่าปุโพสต์เล่าให้ฟังแบบขำๆออกไป ปรากฏว่ามีผู้เข้าไปแสดงความคิดเห็นจำนวนมาก ส่วนใหญ่เห็นนว่า ดีแล้วที่ไม่ได้ 2 ล้านบาท ไม่อย่างนั้นชาวบ้านคงเสียใจมาก อาทิไม่เอา 2 ล้านนะดีแล้วค่ะ...อยากให้ผู้ว่าปูสุขภาพแข็งแรงมากกว่า..เป็นกำลังใจให้ท่านนะค่ะจากเด็กมหาชัย..คิดถึงที่สุดผู้นำของฉัน,ทั้ง2อย่างเลยครับท่านผู้ว่าฯปูหัวเราะได้ทำประกันฟรี​-ร้องไห้ที่ได้3หมื่นครับ,ได้สุขภาพของท่านที่แข็งแรงกลับมาดีแล้วค่ะท่าน,ถ้าบริษัทประกันจ่ายให้ท่าน 2 ล้าน ในตอนนั้น คนสมุทรสาครทั้งคงร้องไห้กันทั้งจังหวัดแน่เลยค่ะท่าน คิดถึงท่านนะคะ ผู้ว่าปูของชาวสมุทรสาคร ,ดีแล้วละครับที่ไม่ได้ 2 ล้านบาท มันไม่คุ้มกันกับการต้องเสียผู้ว่าฯ ดี ๆ สักคนหนึ่งไป คุณพระคุณเจ้าคุ้มครองครับท่าน,ขออนุญาตหัวเราะนะคะอย่าเอาเลยค่ะ2ล้านเอา3หมื่นดีแล้วค่ะ เป็นต้น -001",https://www.naewna.com/local/613678,2021_11_04
ด่วนที่สุด! ครม.เห็นชอบวันหยุดราชการเพิ่มเป็นกรณีพิเศษประจำปี 2565 เช็คที่นี่วันไหนบ้าง?,"ครม.เห็นชอบวันหยุดราชการเพิ่มเป็นกรณีพิเศษประจำปี 2565 จำนวน 4 วัน เดือนกรกฎาคม 2565 มีวันหยุดยาวติดต่อกัน 5 วันช่วงกลางเดือน และช่วงปลายเดือนหยุดยาวติดต่อกันอีก 4 วัน เมื่อวันที่ 4 พ.ย.64น.ส.ไตรศุลี ไตรสรณกุล รองโฆษกประจำสำนักนายกรัฐมนตรีกล่าวว่า คณะรัฐมนตรี(ครม.)รับทราบภาพรวมวันหยุดราชการประจำปี 2565 จำนวน 19 วัน และให้ความเห็นชอบการกำหนดวันหยุดราชการเพิ่มเป็นกรณีพิเศษประจำปี 2565 จำนวน 4 วัน ได้แก่ วันศุกร์ที่ 15 กรกฎาคม 2565 ทำให้มีวันหยุดยาวติดต่อกัน 5 วัน, วันศุกร์ที่ 29 กรกฎาคม 2565 ทำให้มีวันหยุดยาวติดต่อกัน 4 วัน, วันศุกร์ที่ 14 ตุลาคม 2565 ทำให้มีวันหยุดยาวติดต่อกัน 4 วัน และวันศุกร์ที่ 30 ธันวาคม 2565 ทำให้มีวันหยุดติดต่อกัน 4 วัน เพื่อให้มีวันหยุดยาวต่อเนื่องกันในแต่ละช่วงเชื่อมโยงกับวันหยุดประจำสัปดาห์ เป็นปัจจัยกระตุ้นให้เกิดการเดินทางและส่งผลดีต่อการท่องเที่ยวและเศรษฐกิจในภาพรวมของประเทศ โดยเฉพาะภาคธุรกิจและการท่องเที่ยวที่ได้รับผลกระทบจากการแพร่ระบาดของโรคติดเชื้อไวรัสโคโรนา 2019(โควิด-19) รวมทั้งเป็นการสนับสนุนการประกาศเปิดประเทศเพื่อรับนักท่องเที่ยวต่างชาติเข้าประเทศด้วย ทั้งนี้ในกรณีที่หน่วยงานใดมีภารกิจในการให้บริการประชาชนหรือมีความจำเป็นหรือมีราชการสำคัญในวันหยุดราชการดังกล่าว ที่ได้กำหนดหรือนัดหมายไว้ก่อน หากยกเลิกหรือเลื่อนไปจะเกิดความเสียหายหรือกระทบต่อการให้บริการประชาชน ให้หัวหน้าหน่วยงานนั้นพิจารณาดำเนินการตามที่เห็นสมควร โดยไม่ให้เกิดความเสียหายแก่ทางราชการและกระทบต่อการให้บริการประชาชน สำหรับในส่วนของรัฐวิสาหกิจ สถาบันการเงิน และภาคเอกชน ให้รัฐวิสาหกิจแต่ละแห่ง ธนาคารแห่งประเทศไทย และกระทรวงแรงงาน พิจารณาความเหมาะสมของการกำหนดเป็นวันหยุดให้สอดคล้องกับกฎหมายที่เกี่ยวข้องแล้วแต่กรณีต่อไป สำหรับวันหยุดราชการประจำปี 2565 จำนวน 19 วันมีดังนี้ วันขึ้นปีใหม่ 1 มกราคม,วันหยุดชดเชยวันขึ้นปีใหม่ 3 มกราคม, วันมาฆบูชา 16 กุมภาพันธ์, วันพระบาทสมเด็จพระพุทธยอดฟ้าจุฬาโลกมหาราชและวันที่ระลึกมหาจักรีบรมราชวงศ์ 6 เมษายน, วันสงกรานต์ 13-15 เมษายน รวม 3 วัน, วันฉัตรมงคล 4 พฤษภาคม, วันพระราชพิธีจรดพระนังคัลแรกนาขวัญ เดือนพฤษภาคม ซึ่งทางสำนักพระราชวังจะประกาศว่าเป็นวันไหนเป็นปีๆไป, วันวิสาขบูชา 15 พฤษภาคม, วันหยุดชดเชยวันวิสาขบูชา 16 พฤษภาคม, วันเฉลิมพระชนมพรรษาสมเด็จพระนางเจ้าฯ พระบรมราชินี 3 มิถุนายน, วันอาสาฬหบูชา 13 กรกฎาคม, วันเข้าพรรษา 14 กรกฎาคม, วันเฉลิมพระชนมพรรษาพระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว 28กรกฎาคม, วันเฉลิมพระชนมพรรษาสมเด็จพระบรมราชชนนีพันปีหลวงและวันแม่แห่งชาติ 12 สิงหาคม,วันคล้ายวันสวรรคตของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร 13 ตุลาคม, วันปิยมหาราช 23 ตุลาคม, วันหยุดชดเชยวันปิยมหาราช 24 ตุลาคม, วันคล้ายวันพระบรมราชสมภพของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร วันชาติ และวันพ่อแห่งชาติ 5 ธันวาคม, วันรัฐธรรมนูญ 10ธันวาคม, วันหยุดชดเชยวันรัฐธรรมนูญ 12 ธันวาคมและวันสิ้นปี 31 ธันวาคม สำหรับวันหยุดประจำภาค ในปี 2564 ที่ ครม. เคยกำหนดให้หยุดเพื่อกระตุ้นเศรษฐกิจและการท่องเที่ยวนั้น ในปี 2565 ยังไม่ได้กำหนดเป็นวันหยุดประจำภาค ซึ่งในปี 2565 จะมีการการประเมินสถานการณ์และประกาศกำหนดล่วงหน้าเมื่อมีจังหวะที่สมควร นอกจากนี้ครม.ยังเห็นชอบกำหนดให้วันอังคารที่ 28 ธันวาคม 2564 เป็นวันหยุดราชการประจำภาคตะวันออก ซึ่งเป็นวันพระเจ้าตากสินมหาราช",https://www.naewna.com/politic/613527,2021_11_04
‘สุเทพ’มาแล้ว! ย้ำจุดยืนไม่เห็นด้วย แก้ ม.112 กังวลชนวนขัดแย้งของคนในประเทศ,สุเทพ มาแล้ว! ยันจุดยืนไม่เอาแก้ ม.112 ชี้เหมาะสมถูกต้องกับไทยแล้ว รับกังวลความเห็นต่างอาจนำสู่ขัดแย้งของคนในชาติ ชวนจับตาเนื้อหาแก้อะไร วันที่ 4 พฤศจิกายน 2564 เวลา 16.00 น นายสุเทพ เทือกสุบรรณ ประธานมูลนิธิมวลมหาประชาชนเพื่อการปฏิรูปประเทศไทย(มปท.)ได้เผยแพร่รายการ คุยกับลุง EP 4 ผ่านเฟสบุ๊คส่วนตัว Suthep Thaugsuban (สุเทพ เทือกสุบรรณ) นายสุเทพ กล่าวว่า วันนี้ขอมาสนทนา ในเรื่องที่กำลังเป็นที่วิพากษ์ เรื่องการแก้ไขกฎหมายอาญามาตรา 112 มีคนออกมาแสดงความคิดเห็นในสาธารณะ ทั้งผู้ที่ต้องการจะแก้ไข และผู้ที่ไม่เห็นด้วย ตนไม่ได้มาชวนพี่น้องประชาชน ให้ไปวิพากษ์วิจารณ์ว่า คนที่เสนอแก้ไขกฎหมายอาญามาตรา 112 เหมาะสม หรือไม่เหมาะสม เพราะยังไม่เห็นว่า ร่างกฎหมาย ที่เขาจะเสนอแก้ไขนั้น มีเนื้อหาสาระมีข้อความอย่างไร เขาจะแก้ส่วนไหนของมาตรา 112 หรือ เขาจะแก้ทั้งหมดเลย เรารอไว้ให้เห็นร่าง ที่เขาเสนอมาก่อน แล้วเราค่อยมาวิพากษ์วิจารณ์ นายสุเทพ กล่าวต่อว่า อยากให้พี่น้องประชาชนได้ดูตัวกฎหมายอาญามาตรา 112 บัญญัติไว้แบบนี้ว่า ผู้ใดหมิ่นประมาท ดูหมิ่น หรือ แสดงความอาฆาตมาดร้าย พระมหากษัตริย์ พระราชินี รัชทายาท หรือ ผู้สำเร็จราชการแทนพระองค์ ต้องระวางโทษจำคุกตั้งแต่ 3 ปี ถึง 15 ปี เนื้อหาสาระมีแค่นี้ สำหรับมาตรา 112 มีขึ้น เพื่อปกป้องพระมหากษัตริย์ ไม่ให้ผู้ใดละเมิด จริงๆแล้ว เราไม่ได้ปกป้องเฉพาะพระมหากษัตริย์ เรามีกฎหมายอาญามาตรา 133 ปกป้องประมุขของรัฐอื่น ประเทศอื่นเช่นเดียวกัน ข้อความเหมือนกันเลย สาระในกฎหมายที่บัญญัติไว้ มีข้อความเหมือนกัน มาตรา 133 บัญญัติว่า ผู้ใดหมิ่นประมาท ดูหมิ่นหรือ แสดงความอาฆาตมาดร้าย ราชาธิบดี ราชินี ราชสามี รัชทายาท หรือประมุขแห่งรัฐต่างประเทศ ต้องระวางคุกจำโทษ ตั้งแต่ 1 ปี ถึง 7 ปี หรือปรับตั้งแต่ 2 หมื่นบาท ถึง 1 แสน 4 หมื่นบาท หรือทั้งจำทั้งปรับ พี่น้องประชาชนเห็นไหม เรามีกฎหมายอาญาปกป้องทั้ง พระประมุข ที่เป็นพระมหากษัตริย์ของเรา และเราให้เกียรติปกป้องประมุขของประเทศอื่น และลองนึกดูว่า ถ้าเราไม่เขียนปกป้อง ประมุขของประเทศอื่นไว้ หากมีคนไทยคนไหนเครื่องร้อนขึ้นมา ไปหมิ่นประมาท ประมุขประเทศอื่น ถ้าเกิดมีคนไทยทำอย่างนั้นขึ้นมา เป็นเรื่องระหว่างประเทศ ประชาชนเขาก็คงไม่ยอมว่า อันนี้ก็เรียกว่า เป็นสงครามได้ เป็นเรื่องใหญ่ได้ นายสุเทพ กล่าวต่อว่า พี่น้องประชาชนต้องติดตามว่า มาตรา 112 ที่มีบทบัญญัติห้ามไม่ผู้ใดไปหมิ่นประมาท หรือ ไปดูหมิ่น แสดงความอาฆาตมาดร้าย พระมหากษัตริย์ พระราชินี รัชทายาท หรือ ผู้สำเร็จราชการแทนพระองค์ ถ้าเห็นแค่นี้ เข้าใจตรงนี้ เราก็จะได้ติดตามได้ว่า แล้วคนที่เขาตั้งใจ จะแก้ไขกฎหมายอาญามาตรานี้ เขาคิดอะไร เขาต้องการทำอะไร เพื่อเป้าหมายอะไร มันไม่ใช่เรื่องใหญ่เลย ที่คนไทยจะต้องมาทะเลาะกันในเรื่องนี้ แต่ว่าที่ต้องเป็นเรื่องใหญ่ เพราะเมื่อก่อนมันไม่เคยมีใครคิด ที่จะไปดูหมิ่นพระมหากษัตริย์ หรือ จะไปแสดงความอาฆาตมาดร้ายต่อ พระมหากษัตริย์ เพราะฉะนั้นคนไทย ก็เลยไม่ได้ให้ความสนใจเรื่องกฎหมายอาญามาตรา 112 ไม่มีใครเดือดร้อน เพราะไม่มีคนไทยคนไหนเขาคิดทำอย่างนั้น แล้วทุกคนก็คิดว่าที่ตรากฎหมาย แบบนี้ไม่กระทบกระเทือนชีวิตความเป็นอยู่ อนาคตของใครเลย แต่วันนี้พอจะมีคนมาติดแก้ไขก็เลยต้องไปดูว่า ทำเพื่ออะไร ผมกังวลใจลึกๆว่า เรื่องนี้จะเป็นเรื่องที่นำไปสู่ ข้อขัดแย้งของคนในประเทศ วันนี้มี 3 ฝ่ายในประเทศ ฝ่ายหนึ่งต้องการแก้กฎหมายอาญามาตรา 112 อีกฝ่ายไม่เห็นด้วย แต่ ฝ่ายที่สามไม่รู้จะคิดอย่างไร เพราะไม่รู้ว่าเรื่องที่เขาคิดจะแก้ไข หรือ เรื่องที่เขาไม่ต้องการจะแก้ไข เนื้อหาสาระเป็นอย่างไร ผมถึงได้มาชวนพี่น้องประชาชนพูดคุยกันว่า เราต้องให้ความสนใจกัน ในฐานะที่เราเป็นคนไทย เราเป็นเจ้าของประเทศนี้ สิ่งที่มีคนคิด สิ่งที่มีคนต้องการกระทำ และ มีคนไม่เห็นด้วย จะมีผลกระทบต่อชีวิตของคนไทยทั้งหมด จะมีผลกระทบต่อประเทศไทยของเราโดยรวม เพราะฉะนั้นในฐานะที่เป็นประชาชนคนไทย วันนี้ไม่สนใจไม่ได้แล้ว จึงชวนพี่น้องมาช่วยกันติดตามศึกษา และเราต้องร่วมกันตัดสินใจนายสุเทพ กล่าว นายสุเทพกล่าวต่อว่า สิ่งที่อยากเห็นมากที่สุดคือความสงบสุขของบ้านเมือง เราไม่ต้องการมีความขัดแย้งที่รุนแรงเกิดขึ้นในประเทศอีก ในทางประชาธิปไตยประเทศที่ปกครองด้วยระบอบประชาธิปไตย คนในประเทศมีความคิดเห็นที่ไม่ตรงกัน ได้แต่ว่าต้องตัดสินกันด้วยเหตุผล คนส่วนใหญ่จะเป็นผู้ตัดสินว่าความถูกต้องความมีเหตุมีผลที่แท้จริงเป็นอย่างไรคนส่วนใหญ่ก็คือพี่น้องประชาชนเพราะฉะนั่นตั้งแต่วันนี้เป็นต้นไปกฎมายอาญามาตรา 112มานั่งดูแล้วติดตามว่า เราอ่านกฎหมายฉบับนี้แล้ว เรารู้แล้วว่าเขาห้ามไม่ให้ไปหมิ่นประมาท เมื่อเราเข้าใจอย่างนี้แล้ว เราถึงจะรู้และเราจะคิดเห็นอย่างไร กับการที่มีคนต้องการแก้ไขกฎหมายอาญามาตรา 112 จะได้พิจารณา พิเคราะห์ว่าตรงใจ ถูกใจเราและเป็นประโยชน์กับประเทศไทยโดยรวมหรือไม่ ผมสารภาพเลยว่าผมยืนอยู่ข้างฝ่ายที่ไม่เห็นด้วยกับการแก้ไขกฎหมายอาญามาตรา 112 เพราะเห็นว่าที่บัญญัติไว้แค่นี้ เหมาะสมถูกต้องแล้ว สำหรับประเทศไทยของเรานายสุเทพ กล่าว,https://www.naewna.com/politic/613592,2021_11_04
ทลายหัวโจกแก๊งมังกรจีน ตั้งศูนย์ฯปล่อยเงินกู้นอกระบบสุดโหด,"จัดการให้เด็ดขาด! บิ๊กราญแถลงสืบ 3 จับหัวโจกแก๊งมังกรจีน เปิดแอปปล่อยเงินกู้นอกระบบสุดโหด จ้างคนไทย 28 คน เดือนละ 2 หมื่นบาท ทำหน้าที่ติดตามทวงหนี้และรับจ้างเปิดบัญชีธนาคาร เปิดบ้านที่ จ.ชลบุรี เป็นศูนย์คอลเซ็นต์เตอร์ วันนี้ (4 พ.ย.) ที่กองบัญชาการตำรวจนครบาล (บช.น.) พล.ต.ท.สำราญ นวลมา ผบช.น. พล.ต.ต.จิรสันต์ แก้วแสงเอก รอง ผบช.น. พล.ต.ต.เสนิต สําราญสํารวจกิจ รอง ผบช.น. พล.ต.ต.นิธิธร จินตกานนท์ รอง ผบช.น. พล.ต.ต.โชคชัย งามวงศ์ รอง ผบช.น.แถลงข่าว พ.ต.อ.ถนัด นักธรรม ผกก.สส.บก.น.3 พ.ต.อ.อิทธิเชษฐ์ วงษ์หอมหวน ผกก.สน.ฉลองกรุง ตำรวจ กก.สส.บก.น.3 และ สน.ฉลองกรุง จับกุม นายชิงเบา ลู, นายซวน หยาง, นายอี้จัว หวัง, นายซิน หวัง สัญชาติจีน พร้อมคนไทยอีก 28 คน พร้อมของกลาง โน้ตบุ๊ก 42 เครื่อง โทรศัพท์มือถือ 64 เครื่อง อุปกรณ์คอมพิวเตอร์อื่นๆ หลายรายการ ได้ที่หมู่บ้านศุขบุรี-ยิ่งสุข ต.บ่อวิน อ.ศรีราชา จ.ชลบุรี และคอนโดเดอะปาล์ม วงศ์อมาตย์ ต.นาเกลือ อ.ศรีราชา จ.ชลบุรี พ.ต.อ.ถนัด กล่าวว่า สืบเนื่องจากมีผู้เสียหายกู้เงินจากแอปพลิเคชัน เงินกู้เซลฟ์เซอร์วิส ระหว่างวันที่ 18-24 ก.ย. รวมเป็นเงิน ประมาณ 200,000 บาท ถูกข่มขู่ทวงหนีให้ชำระเงินคืน 450,000 บาท เป็นการเรียกดอกเบี้ยเกินกำหนด จึงแจ้งความร้องทุกข์ที่ สน.ฉลองกรุง เมื่อวันที่ 4 ต.ค. ตามคดีอาญาที่ 115/64 ต่อมาชุดสืบสวน บก.น.3 ตรวจสอบพบว่า แก๊งปล่อยเงินกู้สามารถดึงข้อมูลและเข้าถึงข้อมูลทางอิเล็กทรอนิกส์ของผู้เสียหายและเครือญาติได้ โดยติดตามทวงหนี้ลักษณะข่มขู่ด้วยการโทรศัพท์ และแชททางไลน์กับผู้เสียหายและเครือญาติ และส่งข้อความทางเบอร์โทรศัพท์ข่มขู่ประจานพ่อแม่ทำให้เดือดร้อนและหวาดกลัว จากการตรวจสอบเส้นทางการเงินมีบัญชีที่เกี่ยวข้องกับเครือข่ายนี้กว่า 100 บัญชี พบว่าผู้ต้องหาระดับสั่งการชาวจีนมีเงินหมุนเวียนในบัญชีรวมมากกว่า 100 ล้านบาท พนักงานสอบสวน สน.ฉลองกรุง ได้อายัดบัญชีเบื้องต้นจำนวน 39 บัญชี ต่อมา เมื่อวันที่ 2 พ.ย. เวลา 15.00 น. ได้นำหมายค้นศาลจังหวัดพัทยา เข้าตรวจค้นเป้าหมายเครือข่ายดังกล่าว ในหมู่บ้านศุขบุรี-ยิ่งสุข ต.บ่อวิน อ.ศรีราชา จ.ชลบุรี จำนวน 2 จุด จับกุมผู้ต้องหา 28 คน (ชาย 19 คน หญิง 9 คน) ทำหน้าที่โทรศัพท์ติดตามทวงหนี้ และทำหน้าที่รับจ้างเปิดบัญชี และในคอนโดเดอะปาล์ม วงศ์อมาตย์ ต.นาเกลือ อ.ศรีราชา จ.ชลบุรี จำนวน 2 จุด จับกุมผู้ต้องหาชาวจีน 4 คน จากการสอบสวนผู้ต้องหาชาวจีนทั้ง 4 ราย เบื้องต้นให้การปฏิเสธ แต่ทราบว่าใช้วีซ่านักท่องเที่ยวเดินทางเข้ามาในประเทศไทยยังไม่ขาดอายุ ได้เช่าคอนโดอยู่ที่พัทยาเดือนละ 60,000 บาท คนไทย 28 คน ส่วนใหญ่เป็นชาวเขาทางภาคเหนือ ชุดสืบสวนอยู่ระหว่างขยายผลว่า ทำบัตรประชาชนถูกต้องหรือไม่ จากการสอบสวนผู้ต้องหาทั้ง 28 คน ทราบว่า ทำหน้าที่ทวงหนี้และได้ค่าจ้างเปิดบัญชีธนาคารเดือนละ 5,000 บาท ต่อ 1 บัญชี บางรายเปิดบัญชีไว้ 3 ธนาคาร รวมถึงได้เงินค่าจ้างเป็นสองเท่าทุกเดือนที่ 3 เฉลี่ยมีรายได้ตกเดือนละ 20,000 กว่าบาท โดยใช้บ้านหลังดังกล่าวเป็นศูนย์คอลเซ็นเตอร์มาแล้ว 4 เดือน เบิ้องต้นแจ้งข้อหา ร่วมกันโดยทุจริตหรือโดยการหลอกลวง นำเข้าสู่ระบบคอมพิวเตอร์ ซึ่งข้อมูลคอมพิวเตอร์ บิดเบือน ปลอม หรือข้อมูลอันเป็นเท็จฯ ให้การกู้ยืมเงินโดยเรียกดอกเบี้ยเกินอัตราประกอบสินเชื่อส่วนบุคคลโดยไม่ได้รับอนุญาต ก่อนนำผู้ต้องหาทั้งหมดพร้อมของกลาง ส่งพนักงานสอบสวน สน.ฉลองกรุง ดำเนินคดีตามกฎหมายต่อไป -001",https://www.naewna.com/local/613634,2021_11_04
เช็ครายชื่อ! ครม.มีมติแต่งตั้ง-โยกย้าย'บิ๊กข้าราชการ'หลายตำแหน่ง,เมื่อวันที่ 4 พฤศจิกายน 2564 ที่ทำเนียบรัฐบาล น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า คณะรัฐมนตรี (ครม.) มีมติอนุมัติ/เห็นชอบ ในเรื่องแต่งตั้ง วันที่ 4 พฤศจิกายน 2564 ดังนี้ 1. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงการท่องเที่ยวและกีฬา) คณะรัฐมนตรีมีมติอนุมัติตามที่รัฐมนตรีว่าการกระทรวงการท่องเที่ยวและกีฬา เสนอแต่งตั้ง นางสาววันทนา แจ้งประจักษ์ ข้าราชการพลเรือนสามัญ ตำแหน่งรองอธิบดีกรมการท่องเที่ยว ให้ดำรงตำแหน่ง ผู้ตรวจราชการกระทรวง สำนักงานปลัดกระทรวง กระทรวงการท่องเที่ยวและกีฬา เพื่อทดแทนตำแหน่งที่ว่าง ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 2. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงดิจิทัลเพื่อเศรษฐกิจและสังคม) คณะรัฐมนตรีมีมติอนุมัติตามที่รัฐมนตรีว่าการกระทรวงดิจิทัลเพื่อเศรษฐกิจและสังคมเสนอแต่งตั้ง นางสาวชมภารี ชมภูรัตน์ ข้าราชการพลเรือนสามัญ ตำแหน่ง ผู้ช่วยปลัดกระทรวง สำนักงานปลัดกระทรวง ให้ดำรงตำแหน่ง ผู้ตรวจราชการกระทรวง สำนักงานปลัดกระทรวง กระทรวงดิจิทัลเพื่อเศรษฐกิจและสังคม เพื่อทดแทนตำแหน่งที่ว่าง ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 3. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงยุติธรรม) คณะรัฐมนตรีมีมติอนุมัติตามที่รัฐมนตรีว่าการกระทรวงยุติธรรม เสนอแต่งตั้งข้าราชการพลเรือนสามัญ สังกัดกระทรวงยุติธรรม ให้ดำรงตำแหน่งประเภทบริหารระดับสูง จำนวน 4 ราย เพื่อทดแทนตำแหน่งที่ว่าง ดังนี้ 1. นางสาวรวิวรรณ์ ศรีวนาภิรมย์ ผู้ช่วยปลัดกระทรวง สำนักงานปลัดกระทรวงดำรงตำแหน่ง ผู้ตรวจราชการกระทรวง สำนักงานปลัดกระทรวง 2. นางสาวนันทรัศมิ์ เทพดลไชย รองอธิบดีกรมคุมประพฤติ ดำรงตำแหน่งผู้ตรวจราชการกระทรวง สำนักงานปลัดกระทรวง 3. นายวีระกิตติ์ หาญปริพรรณ์ รองอธิบดีกรมราชทัณฑ์ ดำรงตำแหน่ง ผู้ตรวจราชการกระทรวง สำนักงานปลัดกระทรวง 4. นางทัศนีย์ เปาอินทร์ รองอธิบดีกรมบังคับคดี ดำรงตำแหน่งอธิบดีกรมบังคับคดี ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 4. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (สำนักงานป้องกันและปราบปรามการฟอกเงิน) คณะรัฐมนตรีมีมติอนุมัติตามที่รองนายกรัฐมนตรี (นายวิษณุ เครืองาม) เสนอแต่งตั้ง นายเทพสุ บวรโชติดารา ข้าราชการพลเรือนสามัญ ตำแหน่ง ผู้ช่วยเลขาธิการคณะกรรมการป้องกันและปราบปรามการฟอกเงิน สำนักงานป้องกันและปราบปรามการฟอกเงิน ให้ดำรงตำแหน่ง รองเลขาธิการคณะกรรมการป้องกันและปราบปรามการฟอกเงิน สำนักงานป้องกันปราบปรามการฟอกเงิน เพื่อทดแทนตำแหน่งที่ว่าง ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 5. เรื่อง แต่งตั้งกรรมการผู้ทรงคุณวุฒิในคณะกรรมการปิโตรเลียม คณะรัฐมนตรีมีมติอนุมัติตามที่กระทรวงพลังงานเสนอแต่งตั้งบุคคล 5 คน เป็นกรรมการผู้ทรงคุณวุฒิในคณะกรรมการปิโตรเลียมสำหรับวาระต่อไป ดังนี้ 1) นางสาวนารี ตัณฑเสถียร อธิบดีอัยการ สำนักงานที่ปรึกษากฎหมาย สำนักอัยการสูงสุด 2) นายพล ธีรคุปต์ อาจารย์พิเศษ ตำแหน่งศาสตราภิชาน คณะนิติศาสตร์ จุฬาลงกรณ์มหาวิทยาลัย และอดีตที่ปรึกษาด้าน ยุทธศาสตร์การจัดเก็บภาษี (นักวิเคราะห์นโยบายและแผนทรงคุณวุฒิ) กรมสรรพากร 3) นายธนาวัฒน์ สังข์ทอง รองเลขาธิการคณะกรรมการกฤษฎีกา สำนักงานคณะกรรมการกฤษฎีกา 4) นายจิรวัฒน์ ชีวรุ่งโรจน์ อาจารย์ประจำ ตำแหน่งผู้ช่วยศาสตราจารย์คณะวิศวกรรมศาสตร์ จุฬาลงกรณ์มหาวิทยาลัย 5) นายพงศา พรชัยวิเศษกุล อาจารย์ประจำ ตำแหน่งรองศาสตราจารย์ บัณฑิตวิทยาลัย จุฬาลงกรณ์มหาวิทยาลัย โดยมีวาระการดำรงตำแหน่งคราวละสามปี ทั้งนี้ นับแต่วันที่ 4 พฤศจิกายน 2564 เป็นต้นไป 6. เรื่อง การแต่งตั้งประธานกรรมการและกรรมการในคณะกรรมการการศึกษาขั้นพื้นฐาน คณะรัฐมนตรีมีมติอนุมัติตามที่รัฐมนตรีว่าการกระทรวงศึกษาธิการเสนอแต่งตั้งประธานกรรมการและกรรมการในคณะกรรมการการศึกษาขั้นพื้นฐาน รวม 17 คน เนื่องจากประธานกรรมการและกรรมการเดิมได้ดำรงตำแหน่งครบวาระสี่ปี เมื่อวันที่ 24 กรกฎาคม 2564 ดังนี้ 1. ศาสตราจารย์บัณฑิต เอื้ออาภรณ์ ประธานกรรมลชการ 2. นายวิสิทธิ์ ใจเถิง กรรมการที่เป็นผู้แทนองค์กรเอกชน 3. นายนิวรณ์ แสงวิสุทธิ์ กรรมการที่เป็นผู้แทนองค์กรปกครอง ส่วนท้องถิ่น 4. นายปิยะบุตร วานิชพงษ์พันธุ์ กรรมการที่เป็นผู้แทนองค์กรวิชาชีพ 5. นางชลิดา อนันตรัมพร กรรมการผู้ทรงคุณวุฒิ (ด้านธุรกิจและการบริการ) 6. นายชัยพฤกษ์ เสรีรักษ์ กรรมการผู้ทรงคุณวุฒิ (ด้านการประถมศึกษา/ด้านการงบประมาณ) 7. นายบุญรักษ์ ยอดเพชร กรรมการผู้ทรงคุณวุฒิ (ด้านการอาชีวศึกษา/ด้านการบริหารการศึกษา) 8. นายประสงค์ เลิศรัตนวิสุทธิ์ กรรมการผู้ทรงคุณวุฒิ (ด้านเทคโนโลยีสารสนเทศ) 9. นายปราโมทย์ แก้วสุข กรรมการผู้ทรงคุณวุฒิ (ด้านการมัธยมศึกษา) 10. นางพรรณพิมล วิปุลากร กรรมการผู้ทรงคุณวุฒิ (ด้านการศึกษาสำหรับผู้ด้อยโอกาส) 11. นายวิริยะ ฤาชัยพาณิชย์ กรรมการผู้ทรงคุณวุฒิ (ด้านการศึกษานอกระบบ และการศึกษาตามอัธยาศัย) 12. นางศรินธร วิทยะสิรินันท์ กรรมการผู้ทรงคุณวุฒิ (ด้านการศึกษาเพื่อคนพิการ) 13. รองศาสตราจารย์ศิริเดช สุชีวะ กรรมการผู้ทรงคุณวุฒิ (ด้านการบริหารการศึกษา) 14. นายสนิท แย้มเกษร กรรมการผู้ทรงคุณวุฒิ (ด้านการบริหารงานบุคคล/ด้านการกีฬา) 15. นายสมเกียรติ ตั้งกิจวานิชย์ กรรมการผู้ทรงคุณวุฒิ (ด้านอุตสาหกรรม) 16. นายอำนาจ วิชยานุวัติ กรรมการผู้ทรงคุณวุฒิ (ด้านการศึกษานอกระบบและการศึกษาตามอัธยาศัย/ด้านการศึกษาเอกชน/ด้านการศึกษาปฐมวัย) 17. พระพรหมบัณฑิต กรรมการผู้ทรงคุณวุฒิ (ด้านการศาสนา ศิลปะ และวัฒนธรรม) ทั้งนี้ ตั้งแต่วันที่ 4 พฤศจิกายน 2564 เป็นต้นไป 7. เรื่อง การแต่งตั้งข้าราชการให้ดำรงตำแหน่งประเภทบริหาร ระดับสูง กระทรวงมหาดไทย คณะรัฐมนตรีมีมติอนุมัติตามที่กระทรวงมหาดไทยเสนอ การแต่งตั้งข้าราชการให้ดำรงตำแหน่งประเภทบริหาร ระดับสูง จำนวน 19 ราย ดังนี้ 1. นายโสภณ สุวรรณรัตน์ รองผู้ว่าราชการจังหวัดเลย ดำรงตำแหน่ง ผู้ตรวจราชการกระทรวง สำนักงานปลัดกระทรวง 2. นางสาวปาณี นาคะนาท รองผู้ว่าราชการจังหวัดจันทบุรี ดำรงตำแหน่ง ผู้ตรวจราชการกระทรวง สำนักงานปลัดกระทรวง 3. นายสุพจน์ ยศสิงห์คำ รองผู้ว่าราชการจังหวัดสมุทรสงคราม ดำรงตำแหน่ง ผู้ตรวจราชการกระทรวง สำนักงานปลัดกระทรวง 4. นายสันติธร ยิ้มละมัย รองอธิบดีกรมส่งเสริมการปกครองท้องถิ่น ดำรงตำแหน่ง ผู้ตรวจราชการกระทรวง สำนักงานปลัดกระทรวง 5. ว่าที่ร้อยตรี ณรงค์ โรจนโสทร รองผู้ว่าราชการจังหวัดเชียงราย ดำรงตำแหน่ง ผู้ตรวจราชการกระทรวง สำนักงานปลัดกระทรวง 6. นายชัชวาลย์ ฉายะบุตร รองผู้ว่าราชการจังหวัดเชียงใหม่ ดำรงตำแหน่ง ผู้ตรวจราชการกระทรวง สำนักงานปลัดกระทรวง 7. นายวิสาห์ พูลศิริรัตน์ รองผู้ว่าราชการจังหวัดราชบุรี ดำรงตำแหน่ง ผู้ตรวจราชการกระทรวง สำนักงานปลัดกระทรวง 8. นายอภินันท์ เผือกผ่อง รองผู้ว่าราชการจังหวัดนครปฐม ดำรงตำแหน่ง ผู้ตรวจราชการกระทรวง สำนักงานปลัดกระทรวง 9. ร้อยโท ทศพล ไชยโกมินทร์ รองผู้ว่าราชการจังหวัดกาญจนบุรี ดำรงตำแหน่ง ผู้ตรวจราชการกระทรวง สำนักงานปลัดกระทรวง 10. นายธวัชชัย ศรีทอง รองผู้ว่าราชการจังหวัดชลบุรี ดำรงตำแหน่ง ผู้ตรวจราชการกระทรวง สำนักงานปลัดกระทรวง 11. นายพิจิตร บุญทัน รองผู้ว่าราชการจังหวัดอำนาจเจริญ ดำรงตำแหน่ง ผู้ตรวจราชการกระทรวง สำนักงานปลัดกระทรวง 12. นายโชตินรินทร์ เกิดสม รองผู้ว่าราชการจังหวัดระนอง ดำรงตำแหน่ง ผู้ว่าราชการจังหวัดชุมพร 13. นายสมชัย กิจเจริญรุ่งโรจน์ รองผู้ว่าราชการจังหวัดตาก ดำรงตำแหน่ง ผู้ว่าราชการจังหวัดตาก 14. นายสนั่น พงษ์อักษร รองผู้ว่าราชการจังหวัดกาฬสินธุ์ ดำรงตำแหน่ง ผู้ว่าราชการจังหวัดนราธิวาส 15. นายวิบูรณ์ แววบัณฑิต รองผู้ว่าราชการจังหวัดน่าน ดำรงตำแหน่ง ผู้ว่าราชการจังหวัดน่าน 16. นายศักดิ์ฤทธิ์ สลักคำ รองอธิบดีกรมการปกครอง ดำรงตำแหน่ง ผู้ว่าราชการจังหวัดพะเยา 17. นายณัฐวุฒิ เพ็ชรพรหมศร รองผู้ว่าราชการจังหวัดเพชรบุรี ดำรงตำแหน่ง ผู้ว่าราชการจังหวัดเพชรบุรี 18. นายเชษฐา โมสิกรัตน์ รองอธิบดีกรมป้องกันและบรรเทาสาธารณภัย ดำรงตำแหน่ง ผู้ว่าราชการจังหวัดแม่ฮ่องสอน 19. นายขจร ศรีชวโนทัย รองอธิบดีกรมส่งเสริมการปกครองท้องถิ่น ดำรงตำแหน่ง ผู้ว่าราชการจังหวัดสมุทรสงคราม ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป - 006,https://www.naewna.com/politic/613548,2021_11_04
พระบรมราชโองการโปรดเกล้าฯ แต่งตั้งปลัดกลาโหม ผบ.ทร.-ผบ.ทอ. เป็น ส.ว.,วันที่ 4 พฤศจิกายน 2564 เว็บไซต์ ราชกิจจานุเบกษา เผยแพร่ พระบรมราชโองการ ประกาศแต่งตั้งสมาชิกวุฒิสภา โดยมี นายพรเพชร วิชิตชลชัย ประธานวุฒิสภา เป็นผู้รับสนองพระบรมราชโองการ มีเนื้อหาดังนี้ พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระชิรเกล้าเจ้าอยู่หัว มีพระบรมราชโองการโปรดเกล้าโปรดกระหม่อม ให้ประกาศว่า ตามที่ได้มีพระบรมราชโองการโปรดเกล้าโปรดกระหม่อมแต่งตั้ง สมาชิกวุฒิสภา (ส.ว.) จำนวน 250 คน ตั้งแต่วันที่ 11 พฤษภาคม 2562 เนื่องด้วย พลเอกณัฐ อินทรเจริญ ปลัดกระทรวงกลาโหม พลเรือเอกชาติชาย ศรีวรขาน ผู้บัญชาการทหารเรือ และ พลอากาศเอกแอร์บูล สุทธิวรรณ ผู้บัญชาการทหารอากาศ ซึ่งเป็นสมาชิกวุฒิสภาโดยตำแหน่ง ได้พ้นจากตำแหน่งที่ดำรงอยู่ เนื่องจากเกษียณอายุราชการ จึงเป็นเหตุให้ตำแหน่งสมาชิกวุฒิสภาว่างลง อาศัยอำนาจตามความในมาตรา 269 ของรัฐธรรมนูญแห่งราชอาณาจักรไทย จึงทรงพระกรุณาโปรดเกล้าโปรดกระหม่อมแต่งตั้งสมาชิกวุฒิสภาแทนตำแหน่งที่ว่าง ดังต่อไปนี้ 1. พลเอกวรเกียรติ รัตนานนท์ ปลัดกระทรวงกลาโหม 2. พลเรือเอกสมประสงค์ นิลสมัย ผู้บัญชาการทหารเรือ 3. พลอากาศเอกนภาเดช ธูปะเตมีย์ ผู้บัญชาการทหารอากาศ ทั้งนี้ ตั้งแต่บัดนี้เป็นต้นไป ประกาศ ณ วันที่ 2 พฤศจิกายน พุทธศักราช 2564 เป็นปีที่ 6 ในรัชกาลปัจจุบัน,https://www.naewna.com/politic/613652,2021_11_04
'อานนท์'ระทึก! ศาลนัดฟังคำสั่งถอนประกันตัว 5 พ.ย. 'รุ้ง-ไผ่-แอมมี่'เลื่อนนัดไต่สวน 18 พ.ย.นี้,"ศาลนัดฟังคำสั่งถอนประกันตัวอานนท์ 5 พ.ย. บ่ายครึ่ง ส่วนรุ้ง ไผ่ แอมมี่ เลื่อนนัดไต่สวน 18 พ.ย.เช้า วันที่ 4 พฤศจิกายน 2564 ที่ศาลอาญา ถ.รัชดาภิเษก ศาลนัดไต่สวนคำร้องขอเพิกถอนการประกันตัว คดีดำ อ.287/2564 ที่พนักงานอัยการคดีอาญา 7 ยื่นคำร้องต่อศาลขอให้มีคำสั่งเพิกถอนการปล่อยชั่วคราว นายอานนท์ นำภา , น.ส.ปนัสยา สิทธิจิรวัฒนกุล หรือรุ้ง , นายภาณุพงศ์ จาดนอก หรือไมค์ และนายไชยอมร แก้ววิบูลย์พันธ์ หรือแอมมี่ เดอะบอตทอมบลูส์ แกนนำราษฎร จำเลยคดีดูหมิ่นสถาบัน ตามกฎหมายอาญา มาตรา 112 ร่วมกันมั่วสุมชุมนุมตั้ง 10 คนขึ้นไปฯ จากกรณีการชุมนุมปักหมุดที่ท้องสนามหลวง 19 กันยา ทวงคืนอำนาจ เมื่อระหว่างวันที่ 19 - 20 ก.ย.63 เนื่องจากพวกจำเลยกระทำผิดเงื่อนไขการปล่อยชั่วคราวของศาล ล่าสด พนักงานอัยการฝ่ายคดีอาญา7 ที่ยื่นคำร้องขอเพิกถอนคำสั่งประกันนายอานนท์นำภา กับพวกรวม 4 คนได้นำพยานเข้าไต่สวนจนแล้วเสร็จ ศาลจึงนัดฟังคำสั่งในส่วนของนายอานนท์วันที่ 5 พ.ย.นี้ เวลา 13.30 น. ส่วนกรณีที่นายไชยอมร แก้ววิบูลย์พันธ์ หรือแอมมี่ฯ น.ส.ปนัสยา สิทธิจิรวัฒนกุลหรือรุ้ง และนายภาณุพงศ์ หรือไมค์ จาดนอด ยื่นคำร้องขอเลื่อนการไต่สวนออกไปนั้น ศาลจึงนัดไต่สวนวันที่ 18 พ.ย.นี้ เวลา 09.00 น. อ่านข่าวที่เกี่ยวข้อง :'แอมมี่'ระทึก! ศาลไต่สวนต่อถอนประกันคดีหมิ่นเบื้องสูง",https://www.naewna.com/local/613593,2021_11_04
'ดร.ไตรรงค์'ยกประวัติศาสตร์โลกและผลลัพธ์ เตือนสติ'พวกหัวก้าวหน้าVSพวกสลิ่ม',"4 พ.ย.64 ดร.ไตรรงค์ สุวรรณคีรี อดีตรองนายกรัฐมนตรี ในรัฐบาลนายอภิสิทธิ์ เวชชาชีวะ โพสต์บทความในเพจเฟซบุ๊กส่วนตัว ดร.ไตรรงค์ สุวรรณคีรี ในหัวข้อเรื่อง #พวกหัวก้าวหน้า (พวกเกลียดของเก่า) VS #พวกสลิ่ม (พวกรักของเก่า) โดยมีเนื้อหาดังนี้ การปะทะกันทางความคิดระหว่างพวกที่เรียกตัวเองว่าเป็นพวกหัวก้าวหน้าเพราะเป็นพวกเกลียดชังของเก่าๆ ไม่ว่าจะเป็นสถาบันต่างๆ วัฒนธรรม จารีตประเพณี อยากยกเลิกเสียให้สิ้น ต้องการเปลี่ยนแปลงทุกอย่างไปสู่ ความเป็นของใหม่ และมักจะนิยมใช้ความรุนแรงกับพวกที่ยังรักของเก่าอยู่ (และยังไม่ต้องการให้มีการเปลี่ยนแปลงอะไรๆ ด้วยความรวดเร็วบนความไม่แน่นอนของอนาคต) การปะทะกันของทั้งสองฝ่ายมีทั้งวาทกรรมและการใช้กำลังเข้าทำร้ายกันและกัน ส่วนผลลัพธ์ออกมาเป็นอย่างไร เราสามารถตรวจสอบทางประวัติศาสตร์ของโลกได้ ดังจะขอยกตัวอย่างให้ดูพอเป็นสังเขปดังต่อไปนี้ 1) ประเทศจีนยุคจิ๋นซีฮ่องเต้ (พ.ศ. 322 - 337) หลังจากที่เจ้านครของรัฐฉินสามารถปราบปรามรัฐอื่นๆ อีก 6 รัฐได้แล้ว (คือรัฐเว่ย รัฐหาน รัฐเจ้า รัฐฉู่ รัฐเอียน และรัฐฉี) เจ้านครก็ตั้งตนเป็นปฐมจักรพรรดิของประเทศจีน เรียกเป็นภาษาจีนว่า สื่อหวงตี้ ซึ่งนักประวัติศาสตร์ของโลกเรียกพระองค์ว่า #จิ๋นซีฮ่องเต้ พระองค์พร้อมด้วยลูกสมุนที่รับใช้พระองค์ในการปกครองประชาชนมีความเห็นว่าประชาชนเหล่าใดที่ยังยึดมั่นในวัฒนธรรม จารีตประเพณี ตามที่ลัทธิขงจื้อ สั่งสอนไว้ล้วนเป็นพวกล้าหลัง (ปัจจุบันพวกหัวก้าวหน้าเรียกว่า พวกสลิ่ม) พระองค์จึงมีราชโองการให้เผาทำลายตำราทุกชนิด ยกเว้นตำราการแพทย์ การพยากรณ์ และการเพาะปลูก พร้อมๆ กับให้ประหารเหล่าสานุศิษย์ขงจื้อ และนักแสวงอายุวัฒนะกว่า 400 คน โดยการฝังทั้งเป็น นักประวัติศาสตร์เรียกเหตุการณ์นี้ว่าการเผ่าตำราเข่นฆ่าปัญญาชน (จากหนังสือเรื่อง ประวัติศาสตร์จีน เขียนโดย โจวเจียรง (Zhoujiarong) แปลโดย 3 อาจารย์ชื่อดัง นำโดย อ.วิไล ลิ่มถาวรานันท์ ด้วยความร่วมมือของมหาวิทยาลัยปักกิ่ง, 2547, หน้า 64) โดยบังคับให้คนจีนทุกคนต้องปฏิบัติตามเฉพาะที่เป็นคำสั่งและกฎหมายของจิ๋นซีฮ่องเต้ เท่านั้น เพราะพวกเขาถือว่าความคิดใหม่ ระบบการปกครองแบบใหม่จะทำให้จีนมีความก้าวหน้า จึงจำเป็นต้องทำลายจารีตประเพณีและคำสอนเดิมๆ ให้สิ้น รวมทั้งต้องฆ่าพวกที่เป็น สลิ่ม เสียให้สิ้น เพราะขืนปล่อยให้มีชีวิตไว้จะขัดขวางความก้าวหน้าของประเทศ หลังจากจิ๋นซีฮ่องเต้สิ้นพระชนม์ ลูกชายคนเล็กก็วางแผนกับขันทีชั่วแย่งราชสมบัติจากพี่ชายของตน เมื่อชนะแล้วก็ใช้ความโหดร้ายฆ่าทั้งพวกที่เป็นราชนิกูลและประชาชนที่ไม่เห็นด้วยไปเป็นจำนวนมาก เกณฑ์ราษฎรทำงานอย่างหนักเก็บภาษีโหด โดยชาวนาทุกคนต้องแบ่งผลผลิต 2 ใน 3 ให้กับกษัตริย์ ความทุกข์ทรมานอย่างทนไม่ไหวจึงทำให้ทั้ง 6 รัฐเก่าลุกฮือขึ้นต่อต้านนำโดย รัฐฉู่และรัฐอื่นๆ ร่วมกับผู้นำชาวนาคือ หลิว ปัง LIU BANG และกองโจรสลัดนำโดย ยิงบู (YING BU) ซึ่งเป็นพวกนักโทษที่ไม่ยอมไปสร้างสุสานและกำแพงเมืองตามคำสั่งของจักรพรรดิ จนในที่สุดสามารถล้มราชวงศ์ของจิ๋นซีฮ่องเต้ได้ ผู้นำกบฏที่ชื่อ หลิว ปัง จึงได้รับการยกย่องจากรัฐอื่นๆ ให้เป็นจักรพรรดิในราชวงศ์ใหม่ หลิว ปัง จึงเปลี่ยนชื่อเป็นพระเจ้าฮั่นอู่ตี้เป็นปฐมกษัตริย์ของราชวงศ์ฮั่น ราชวงศ์ใหม่จึงประกาศใช้ลัทธิขงจื้อเป็นลัทธิประจำชาติ พวกปัญญาชนที่รอดตายจากการถูกสังหารหมู่เพราะเป็นพวก สลิ่ม ก็ #ถูกเรียกกลับมารับใช้ชาติ จนจีนเจริญติดต่อกันมาในสมัยราชวงศ์ฮั่นถึง 450 ปี ในขณะที่ราชวงศ์จิ๋นของจิ๋นซีฮ่องเต้ที่เรียกตัวเองว่าเป็นพวกหัวก้าวหน้ามีอายุของราชวงศ์ได้เพียง 15 ปีเท่านั้น* สำหรับผู้ที่สนใจรายละเอียดสามารถอ่านได้จากหนังสือชื่อ The Unbroken Chain เขียนโดย Dr.Trairong Suwankiri และศาสตราจารย์ Dr.Wu Ben Li, 2014, หน้า 126 - 140. 2) ประเทศจีนสมัยเมาเซตุงกับการปฏิวัติทางวัฒนธรรม (ค.ศ. 1966 ถึง 1976) #เมาเซตุง ในฐานะประธานพรรคคอมมิวนิสต์จีนและเป็นผู้จัดตั้งสาธารณรัฐประชาชนจีน ต้องการให้มีการกวาดล้างวัฒนธรรม จารีตประเพณี และความเชื่อดั้งเดิมต่างๆ ในจีนออกให้หมด โดยเฉพาะวัฒนธรรมประเพณีในลัทธิขงจื้อและความคิดแบบทุนนิยมให้เหลือแต่วัฒนธรรมแบบคอมมิวนิสต์ของเหมาเจ๋อตงเท่านั้น จึงได้จัดตั้งกลุ่มหนุ่ม - สาวที่ยังไม่ทันโลกไม่ทันเกมออกกวาดล้างผู้ที่มีความเห็นต่างจากประธานเหมาเจ๋อตง เกิดความวิตถารขึ้นหลายอย่าง เช่น ลูกๆ จับพ่อแม่มาอบรมด่าว่า ลูกศิษย์จับครูบาอาจารย์มาอบรม ทุบตี และด่าว่าด้วยศัพท์ที่หยาบคายรุนแรงอย่างไม่เคยเกิดขึ้นมาก่อน ในพรรคคอมมิวนิสต์จีนเอง คนที่มีความคิดแบบทุนนิยมอยู่บ้าง จะถูกถอดถอนจากทุกตำแหน่ง คนอย่างเติ้ง เสี่ยว ผิง ซึ่งเคยรบเคียงบ่าเคียงไหล่มากับเหมาเจ๋อตงก็ยังถูกปลดจากทุกตำแหน่งในข้อหาว่าเป็นพวก สลิ่ม ส่งไปให้ทำงานเป็นกรรมกรอยุ่ในโรงงานผลิตรถแทรกเตอร์ที่มณฑลเสฉวน ส่วนประชาชนชาวสลิ่มที่ถูกรังแกข่มเหงมีถึง 10 ล้านคน เสียชีวิตไปหลายแสนคน แต่พอเหมาเจ๋อตงเสียชีวิตในปี ค.ศ. 1976 พรรคคอมมิวนิสต์จีนได้เล็งเห็นถึงความหายนะและความล้าหลังของประเทศที่พวกหัวก้าวหน้าได้กระทำเอาไว้ จึงรีบเชิญพวกสลิ่ม เช่น เติ้ง เสี่ยว ผิง ขึ้นมามีอำนาจ นำความคิดแบบพวก สลิ่ม คือการเปิดประเทศทำมาค้าขายกับชาวโลกภายใต้ระบบเศรษฐกิจแบบเสรีนิยมจน #ทำให้จีนพัฒนาเติบโตร่ำรวยและก้าวหน้า จนอเมริกาและยุโรปตามไม่ทันจนถึงปัจจุบันนี้ และเมื่อระบบเศรษฐกิจแบบใหม่ก้าวหน้านำชาติเจริญจนพอใจแล้ว เติ้ง เสี่ยว ผิง ก็ลาออกจากทุกตำแหน่งมอบหมายให้นายหู จิ่น เทา เป็นประธานาธิบดีต่อจากตน พวกสลิ่มในสายตาของพวกหัวก้าวหน้า (เรดการ์ด) ก็ปกครองจีนต่อๆ กันมาจนเจริญมั่งคั่งมาจนถึงปัจจุบัน 3) ประเทศฝรั่งเศส : หลังจากการปฏิวัติใหญ่ล้มล้างสถาบันกษัตริย์ได้สำเร็จในปี ค.ศ. 1789 หลังจากนั้นพวกกบฏผู้มีชัยชนะก็แย่งชิงอำนาจฆ่าฟันกันเอง ประเทศถอยหลังไปร่วม 10 กว่าปี จนในที่สุดเพื่อสนองความต้องการลึกๆ ในหัวใจของประชาชนส่วนใหญ่ ระบบกษัตริย์ก็ถูกสถาปนาขึ้นมาใหม่ในปี ค.ศ. 1804 จนถึง ค.ศ. 1814 โดยมี #นโปเลียน ตั้งตนเป็นจักรพรรดิของฝรั่งเศส (หนักกว่าระบบกษัตริย์ที่ถูกพวกหัวก้าวหน้าล้มล้างไปเสียอีก) จะเห็นว่านโปเลียนเองเริ่มต้นชีวิตการเมืองโดยเข้าร่วมเป็นพวกกบฎล้มล้างสถาบันกษัตริย์ของฝรั่งเศส แต่ตัวนโปเลียนหาได้รังเกียจตัวสถาบันไม่ยังคงเห็นความจำเป็นที่ฝรั่งเศสต้องมี เพื่อความมั่นคงของประเทศ จึงได้สถาปนาระบบกษัตริย์ขึ้นมาใหม่ เรียกได้ว่าในหมู่พวกกบฏหรือนักปฏิวัติในปี ค.ศ. 1789 นั้น ต้องถือว่านโปเลียนเป็นพวก สลิ่ม แต่ฝรั่งเศสก็ต้องกลับมาใช้พวกสลิ่มให้มา #แก้ปัญหาและนำชาติให้แข็งแกร่งเป็นที่ยำเกรงไปทั่วทั้งโลก และมรดกที่สำคัญที่สุดก็คือ นโปเลียนเป็นคนสั่งตั้งคณะกรรมการให้ยกร่างประมวลกฎหมายแพ่งและพาณิชย์ โดยพระองค์เองเข้าร่วมประชุมหลายครั้ง ประมวลกฎหมายแพ่งฯ ของฝรั่งเศสยุคนโปเลียนกลายเป็นแม่แบบของประมวลกฎหมายแพ่งฯ แก่ประเทศต่างๆ ไปทั่วโลกจนถึงปัจจุบัน #สรุป ที่พูดมาทั้งหมดก็เพื่อชี้ให้เห็นว่า คนในชาติทุกๆ กลุ่ม แม้ความคิดเห็นไม่เหมือนกัน แต่ #ไม่ควรถือเป็นศัตรูคิดล้มล้างกันด้วยความรุนแรง อย่างที่เกิดขึ้นในจีนทั้งในสมัยจิ๋นซีฮ่องเต้และสมัยเรดการ์ดของเหมาเจ๋อตงและในสมัยการปฏิวัติใหญ่ของฝรั่งเศส ค.ศ. 1789 ทุกกลุ่มล้วนมีประโยชน์ ถ้ารอมชอมกันไม่ตั้งตนเป็นศัตรูกันและกัน คนที่มีหัวก้าวหน้าย่อมมีประโยชน์อย่างแน่นอน เพราะถ้าไม่มีพวกเขาคอยกระตุ้นพวกสลิ่ม (ทั้งนักการเมืองและข้าราชการ) ก็ไม่เคยคิดจะเปลี่ยนแปลงอะไรอย่างจริงๆ จังๆ เอาแต่ตัวเองรอดไปวันๆ (ถือคติของคนขี้ขลาดว่ารักษาตัวรอดเป็นยอดดี )อย่างที่เห็นอยู่กันในปัจจุบัน แต่ถ้าให้ประเทศต้องไหลเลื่อนเปลี่ยนแปลงอย่างรวดเร็วเพราะความใจร้อนของพวกหัวก้าวหน้า ที่อยู่ในความประมาทโดยไม่รู้ว่าอะไรควร อะไรไม่ควร อะไรทำได้อะไรทำไม่ได้ ประเทศก็จะประสบกับความวิบัติอย่างที่เกิดขึ้นในจีน ค.ศ. 1966 - 1976 และที่เกิดขึ้นในฝรั่งเศสช่วงปี ค.ศ. 1789 - 1804 #เฮเกล และ #คาร์ลมาร์ก เชื่อว่าการพัฒนาการของสังคมจากสภาวะเก่าที่เรียกว่า Thesis (ซึ่งก็คือความคิดเก่า) ไปสู่สภาวะใหม่ที่เรียกว่า Anti - Thesis (ความคิดใหม่ที่ก้าวหน้ากว่า) นั้น จะต้องผ่านขั้นตอนที่เรียกว่า #สภาวะสังเคราะห์ #Synthesis ซึ่งก็คือการนำความคิดเก่าและความคิดใหม่มาสังเคราะห์ให้พอเป็นที่ยอมรับกันได้ทั้งสองฝ่าย เพื่อเป็นแนวทางใหม่ให้กับสังคมหรือประเทศชาติ เชื่อเถอะการใช้ความรุนแรงโดยตั้งตนเป็นศัตรูกันและกัน #ไม่มีใครชนะ #ทุกฝ่ายจะพ่ายแพ้ สลิ่มคิดจะใช้กำลังปราบความคิดก้าวหน้าของคนรุ่นใหม่ให้หมดได้อย่างไร เพราะความคิดเป็น นามธรรม คนพวกหัวก้าวหน้าจะคิดฆ่าแกงพวกสลิ่มให้หมดประเทศได้อย่างไร เพราะพวกเขามีปริมาณมากกว่าพวกหัวก้าวหน้าหลายเท่านักและความคิดเป็นนามธรรมที่ฆ่าได้ยากมาก สภาวะสังเคราะห์ (Synthesis) น่าจะเป็นแนวทางที่ดีที่สุดสำหรับทุกๆ ฝ่าย และสำหรับประเทศเป็นส่วนรวม ถ้าลดสภาวะหลงตัวเอง หลงความคิดตัวเอง หลงในฐานะและผลประโยชน์ของตนเองลงมากันบ้าง #ประเทศนี้ก็ยังพอมีทางออก #ไม่ต้องมาชี้หน้าด่ากันอย่างหยาบคาย อย่างที่ทำๆ กัน แล้วจะได้อะไรดีขึ้นมาโดยการทำเช่นนั้นเล่า ผมขอเรียนว่าความเห็นที่ลงในเฟซบุ๊ก เป็น #ความเห็นส่วนตัวไม่เกี่ยวกับพรรคปชปแต่อย่างใด ขอบคุณข้อมูลเฟซบุ๊ก ดร. ไตรรงค์ สุวรรณคีรี",https://www.naewna.com/politic/613609,2021_11_04
