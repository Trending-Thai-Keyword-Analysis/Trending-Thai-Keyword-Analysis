title,summary,link,published
แตกตื่นทั้งปั๊ม! นาทีระทึกไฟไหม้รถบรรทุกไม้​ ช่วยกันดับวุ่นหวิดบึ้ม,เกิดเหตุระทึกไฟไหม้รถบรรทุกไม้ขณะจอดพักรถในปั๊มน้ำมัน อ.หนองกี่ จ.บุรีรัมย์ ทำเอาแตกตื่นทั้งปั๊มหวั่นระเบิดพนักงานปั๊มและจนท.ดับเพลิงช่วยกันดับวุ่นเคราะห์ดีสกัดได้ทันไม่ลาม 6 พ.ย.64 ผู้สื่อข่าวรายงานว่า ได้เกิดเหตุระทึกไฟไหม้รถบรรทุกบรรทุกสิบล้อ ยี่ห้ออีซูซุ หมายเลขทะเบียน 70-5375 อุบลราชธานี เมื่อวันที่ 5 พ.ย.ที่ผ่านมาซึ่งบรรทุกไม้หลายชนิดมาเต็มตันรถขณะจอดแวะพักรถที่ปั๊มน้ำมันแห่งหนึ่ง ริมถนนทางหลวงหมายเลข24โชคชัย-เดชอุดม อ.หนองกี่จ.บุรีรัมย์โดยไฟได้ลุกไหม้บริเวณล้อรถด้านหลังฝั่งขวา อย่างรุนแรง สร้างความแตกตื่นตกใจให้กับลูกค้าที่เข้ามาเติมน้ำทันรวมถึงรถคันอื่นที่แวะจอดพักรถใกล้ๆ กับรถคันเกิดเหตุรวมไปถึงพนักงานปั๊มต่างก็ตกใจรีบพากันวิ่งนำถังเคมีที่มีอยู่ภายในปั๊มไปช่วยกันฉีดดับไฟที่กำลังลุกไหม้บริเวณล้อรถบรรทุกขณะเดียวกันก็มีเจ้าหน้าที่ดับเพลิงนำน้ำมาช่วยฉีดดับไฟซ้ำอีกเนื่องจากทั้งล้อยางรถและไม้ที่บรรทุกมาเป็นเชื้อเพลิงอย่างดี เกรงจะเกิดลุกลามเป็นวงกว้างประกอบกับจุดเกิดเหตุเป็นปั๊มน้ำมันด้วยต้องทำการดับไฟให้สนิทเพื่อป้องกันไม่ให้เกิดลุกลามหรือระเบิดซึ่งก็ใช้เวลาประมาณ20นาที ก็สามารถควบคุมเพลิงไว้ได้ โดยมีเพียงเพลาและยางรถที่ถูกไฟไหม้เสียหาย จากการสอบถามนายวุฒิพงษ์ จำปาหอม อายุ 28 ปี คนขับรถบรรทุกคันเกิดเหตุ บอกว่าตนได้ขับรถบรรทุกไม้คันดังกล่าวมาจาก อ.ม่วงสามสิบ จ.อุบลราชธานีโดยมุ่งหน้าจะมาส่งโรงงานที่ จ.นครราชสีมาแต่ระหว่างทางได้แวะเข้าปั๊มน้ำมันในตัวอำเภอหนองกี่ เพื่อจะเข้าไปเติมน้ำมันแต่พอเลี้ยวเข้าไปแล้วเห็นคนยังเติมน้ำมันอยู่เยอะจึงเลื่อนรถไปจอดที่ลานจอดภายในปั๊มเพื่อรอเติมน้ำมันแต่พอจอดได้ประมาณ 10 นาที ก็ได้ยินเสียงดังคล้ายระเบิดก่อนจะมีเปลวไฟลุกไหม้ที่บริเวณล้อรถด้านหลังด้านขวา จากนั้นไม่นานพนักงานดับปั๊ม และเจ้าหน้าที่ดับเพลิงมาช่วยดับไฟส่วนสาเหตุตนก็ยังไม่รู้ว่าเกิดจากอะไรแต่ยังเคราะห์ดีที่ไฟไม่ลุกลามไหม้ไม้ที่บรรทุก ด้านนายฉลองดูรูปรัมย์อายุ 42 ปี บอกว่าตนขับรถมาจาก จ.อุบลราชธานีเช่นกัน และจะไปส่งสินค้าที่กรุงเทพฯ ในขณะที่แวะจอดพักรถได้ไม่นานก็ได้ยินเสียงระเบิดดังสนั่น ต้นก็หยิบมือถือขึ้นมาถ่ายวีดีโอตอนนั้นตนยอมรับว่าตกใจมาก และกำลังจะเลื่อนรถออกมาแต่เลื่อนไม่ทัน ไฟกำลังลุกไหม้ที่ล้อด้านขวาของรถบรรทุก สาเหตุที่เกิดขึ้นอาจจะเกิดจากเพลาขาด และเสียดสีทำให้เกิดเพลิงไหม้ อย่างไรก็ตามอยากให้ตรวจสอบและเช็คสภาพรถ ก่อนเดินทางทุกครั้งและระมัดระวังด้วย. -008,https://www.naewna.com/local/613913,2021_11_06
‘นายกฯ’เข้มตรวจลักลอบเข้าเมืองผิดกม. ย้ำสธ.นำโมลนูพิราเวียร์รักษาโควิด,นายกฯโพสต์แจงปชช.บอกเร่งให้สธ.รีบจองคิวซื้อ แพกซ์โลวิดจากไฟเซอร์ หลังประกาศความสำเร็จ ช่วยลดรักษาตัวในรพ.และลดการชีวิตจากโควิดได้ เมื่อวันที่ 6 พฤศจิกายน 2564 พล.อ.ประยุทธ์ จันทร์โอชา นายกรัฐมนตรี และรมว.กลาโหม โพสต์เฟซบุ๊กส่วนตัว Prayut Chan-o-cha ว่า พี่น้องประชาชนที่รักครับ เมื่อวานนี้ (วันศุกร์ที่ 5 พ.ย.64) บริษัทไฟเซอร์เพิ่งประกาศความสำเร็จ ในการพัฒนายารักษาโควิด-19 ที่มีชื่อว่า แพกซ์โลวิด (Paxlovid) ช่วยลดการรักษาตัวในโรงพยาบาล และลดการเสียชีวิตในผู้ป่วยที่มีความเสี่ยงสูงได้ ซึ่งก่อนหน้านี้ (วันพฤหัสบดีที่ 4 พ.ย.64) ที่ประเทศอังกฤษ ก็เพิ่งประกาศอนุญาตให้ใช้ยาเม็ดรักษาโควิด โมลนูพิราเวียร์ ของบริษัทเมอร์คได้ แต่กว่ายาเหล่านี้ จะเริ่มมีออกมาให้ใช้ ก็คงจะเป็นในช่วงต้นปีหน้าครับ โดยผมได้เน้นย้ำกับทางกระทรวงสาธารณสุขไปแล้ว ว่าให้เร่งดำเนินการในทันที เพื่อสั่งซื้อยาตั้งแต่ตอนนี้ จะได้เป็นคิวแรกๆ สถานการณ์แพร่ระบาดโควิดของบ้านเราในปัจจุบัน มีแนวโน้มที่ดี อยู่ภายใต้การควบคุม ซึ่งเราคนไทยทุกคนยังคงต้องช่วยกันคนละไม้คนละมือ รักษาวินัยของตัวเองอย่างเคร่งครัด สวมหน้ากากอนามัยอยู่เสมอ และเว้นระยะห่างทางสังคมต่อไปนะครับ ทั้งนี้ช่วงสัปดาห์ที่ผ่านมาเราคงได้รับทราบข่าวสารว่าหลายประเทศในยุโรปมีจำนวนผู้ติดเชื้อรายใหม่กลับมาพุ่งสูงขึ้นอีก ซึ่งองค์การอนามัยโลกประเมินว่า สาเหตุมาจากการที่ผู้คนเริ่มหละหลวม ไม่สวมหน้ากากอนามัย และไม่เว้นระยะห่างทางสังคม ดังนั้นผมจึงขอความร่วมมือให้พี่น้องชาวไทยทุกคนช่วยกันรักษาวินัยต่อไปด้วยครับ สุดท้ายนี้ ผมขอเน้นย้ำเจ้าหน้าที่ที่ควบคุมดูแลในทุกขั้นตอนของการเข้าประเทศ รวมทั้งตรวจตราการลักลอบเข้าเมืองโดยผิดกฎหมาย ทั้งทางบก ทางน้ำ และทางอากาศ ให้ปฏิบัติหน้าที่อย่างเข้มงวดและไม่ประมาท ขอบคุณที่ทุกคนทำงานด้วยความเสียสละทุ่มเท เพื่อให้ประเทศไทยของเราสามารถเดินหน้าต่อไปได้ บนเส้นทางที่จะไปสู่การพลิกฟื้นเศรษฐกิจกลับคืนมา และทำมาหากินได้อีกครั้งแบบ New normal ครับ - 004,https://www.naewna.com/politic/613915,2021_11_06
'กิตติรัตน์'มั่นใจ! ถ้า'ยิ่งลักษณ์'ยังเป็นนายกฯจะไม่ปล่อยให้ปชช.ลำบากแบบนี้,6 พฤศจิกายน 2564นายกิตติรัตน์ ณ ระนอง อดีตรองนายกรัฐมนตรี และรัฐมนตรีว่าการกระทรวงการคลัง ในรัฐบาลยิ่งลักษณ์ ชินวัตร โพสต์รูปภาพนางสาวยิ่งลักษณ์ ชินวัตร อดีตนายกรัฐมนตรีขณะยืนถือถุงข้าวสาร พร้อมระบุข้อความว่า ผมมั่นใจว่าถ้าคุณยิ่งลักษณ์ ยังเป็นนายกฯ ท่านจะไม่ปล่อยให้ประชาชนลำบากยากเข็ญแบบนี้,https://www.naewna.com/politic/613917,2021_11_06
โฆษกรัฐบาล เผยตัวเลขภาพรวมนักเรียนบุคลากรทางการศึกษากว่า3.11ล้านราย,"โฆษกรัฐบาลเผย ภาพรวมตัวเลขการฉีดวัคซีนเด็กนักเรียนแล้วกว่า 3.11 ล้านราย เกินกว่า 80 % ครูและบุคลากรทางการศึกษาทุกสังกัด ฉีดครบ 2 เข็มแล้วกว่า 561,007 ราย ขณะที่ สธ. เน้น 6 หลัก 6 เสริม และ 7 เข้ม ป้องกันโควิด-19 หลัง นายกฯ สั่งเข้มสร้างความปลอดภัยในสถานศึกษาทุกระดับ นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า พลเอกประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ติดตามผลการเปิดการเรียนการสอนในรูปแบบปกติของนักเรียนทุกระดับชั้น ภายใต้สถานการณ์การแพร่ระบาดของโควิด-19 กำชับกระทรวงศึกษาธิการและกระทรวงสาธารณสุข เน้นมาตรการลดความเสี่ยงในการแพร่ระบาด สร้างความปลอดภัยแก่นักเรียนทุกระดับชั้น พร้อมเดินหน้าฉีดวัคซีนให้นักเรียนและบุคลากรการศึกษาให้ครอบคลุมมากที่สุด ทั้งนี้ กระทรวงศึกษาธิการ รายงานข้อมูล ณ 2 พฤศจิกายน มีโรงเรียนที่เปิดภาคเรียน On Site แล้วตั้งแต่วันที่ 1 พ.ย. ที่ผ่านมา กว่า 12,110 แห่ง จากจำนวนโรงเรียนทุกสังกัดทั้งหมด 35,193 โรงเรียน สำหรับโรงเรียนที่มีความพร้อม จะมีการหารือร่วมกันระหว่างครู นักเรียนและผู้ปกครอง เพื่อเปิดการเรียนการสอนแบบปกติในระยะต่อไป ขณะนี้หลายโรงเรียนยังมีรูปแบบการเรียนผสมผสาน ทั้ง onsite+online และ รูปแบบ onsite+onhand ด้วย นายธนกร กล่าวว่า ล่าสุด กระทรวงสาธารณสุขยังให้โรงเรียนทุกแห่งยึดปฏิบัติตาม 6 มาตรการหลัก (DMHT-RC) เพิ่ม 6 มาตรการเสริม และมี 7 มาตรการเข้มเพื่อลดความเสี่ยงในสถานศึกษา ดังนี้ 6 มาตรการหลัก (DMHT-RC) ได้แก่ เว้นระยะห่าง สวมหน้ากาก ล้างมือ คัดกรองวัดไข้ ลดการแออัด และทำความสะอาด เพิ่ม 6 มาตรการเสริมในการดูแลตนเอง ได้แก่ ใช้ช้อนกลางส่วนตัว ทานอาหารปรุงสุกใหม่ และทะเบียนเข้าออก สำรวจตรวจสอบ และกักกันตนเอง รวมทั้ง 7 มาตรการเข้ม คือ ประเมิน TSC+ (Thai Stop COVID+) และรายงานผลผ่าน MOE COVID อย่างต่อเนื่อง จัดให้มีการทำกิจกรรมแบบกลุ่มย่อย (Small Bubble) ปรุงอาหารตามหลักสุขาภิบาลอาหารและหลักโภชนาการ ดูแลด้านอนามัยสิ่งแวดล้อม อากาศ น้ำ ขยะ มีแผนซักซ้อมและเผชิญเหตุ (School Isolation) ดูแลการเดินทางจากบ้านไปโรงเรียน (Seal Route) และในทุกสถานศึกษานักเรียน ครู และบุคลากร ได้รับวัคซีนจำนวนมากที่สุด อย่างน้อย 85% (School Pass) เพี่อให้เกิดประสิทธิภาพสูงสุด ในการป้องกันการแพร่ระบาดของโควิด-19 ในกลุ่มนักเรียน ครู และโรงเรียน สำหรับ ภาพรวมการฉีดวัคซีนฯ ให้แก่นักเรียนช่วงอายุ 12 ปีขึ้นไป ประกอบด้วย นักเรียนชั้น ป6/ม.1 - ม.6 นักศึกษา ปวช. 1-3/ปวส. 1-2 ณ ข้อมูล ณ วันที่ 5 พ.ย. 64 มีผู้ที่แสดงความประสงค์ 3,856,257 ราย ได้รับวัคซีนฯ แล้ว 3,110,016 ราย คิดเป็น 80.65% และการฉีดวัคซีนให้กับครูและบุคลากรทางการศึกษาทุกสังกัด แบ่งเป็น เข็มที่ 1 จำนวน 809,783 ราย เข็มที่ 2 จำนวน 561,007 ราย และจะเร่งฉีดวัคซีนให้กับครูและบุคลากรที่ยังไม่ได้รับการฉีดวัคซีนอีกประมาณ 84,604 ราย ต่อไป นายกรัฐมนตรียังได้ติดตามความเรียบร้อยในการเปิดการเรียนการสอนในรูปแบบปกติ แม้ขณะนี้ จะมีครู นักเรียนและบุคคลากรการศึกษา ที่ได้รับการฉีดวัคซีนจะเพิ่มขึ้น แต่ก็ยังฝากให้ทุกคน ยังจำเป็นต้องปฏิบัติตามมาตรการสาธารณสุขขั้นสูงสุดแบบครอบจักรวาล โดยผู้ปกครองต้องกำชับบุตรหลาน ให้ปฏิบัติตนในการป้องกันโควิด-19 เมื่ออยู่ในโรงเรียน เพื่อลดอัตราเสี่ยงในการได้รับเชื้อหรือแพร่เชื้อ เมื่อกลับถึงบ้านให้รีบทำความสะอาดร่างกาย และคอยหมั่นสังเกตสมาชิกในครอบครัว ทั้งนี้ หากสงสัยว่าได้รับเชื้อให้รีบตรวจ ATK พร้อมกักตัวแยกจากคนในบ้าน หรือติดต่อไปยังสายด่วน 1422 กรมควบคุมโรค เพื่อรับคำแนะนำในการปฏิบัติที่ถูกต้องด้วย นายธนกรฯ กล่าว",https://www.naewna.com/politic/613916,2021_11_06
"เปิดตลาดราคาทองคำปรับขึ้น200 รูปพรรณขายออก29,000บาท","สมาคมค้าทองคำ รายงานราคาทองคำ ประจำวันที่ 6 พฤศจิกายน 2564โดยเปิดตลาดราคาทองคำปรับขึ้น 200ดังนี้ ทองแท่ง รับซื้อ 28,400.00 บาท ขายออก 28,500.00 บาท ทองรูปพรรณ รับซื้อ 27,894.40 บาท ขายออก 29,000.00 บาท",https://www.naewna.com/business/613920,2021_11_06
‘หมอระวี’ ย้ำไม่ผิดไม่ต้องกลัว!จาบจ้วงสถาบันหลักของประเทศบทลงโทษหนัก,หมอระวีย้ำ สถาบันคือหลักของประเทศ บทลงโทษต้องหนักไม่ทำผิดก็ไม่ต้องกลัว ซัด แกนนำม็อบอย่าอ้างถูกกลั่นแกล้งทุกคดีมีหลักฐาน ชี้ จาบจ้างสถาบันไม่เลิกผิดซ้ำซาก เมื่อวันที่ 6 พฤศจิกายน 2564 นพ.ระวี มาศฉมาดล ส.ส.บัญชีรายชื่อ พรรคพลังธรรมใหม่ กล่าวถึงประเด็นแก้ไขกฎหมายมาตรา 112 ว่า หลักของพรรคพลังธรรมใหม่คือ มาตรา 112 ดีอยู่แล้วไม่ต้องแก้ กฎหมายนี้มีปัญหาเฉพาะคนที่มีปัญหาเท่านั้น อีกทั้งกฎหมายนี้ก็ไม่เกี่ยวข้องอะไรกับระบอบประชาธิปไตย ในส่วนของสิทธิมนุษยชนก็เช่นกัน ถ้าใครไม่ทำความผิดก็ไม่ได้เป็นปัญหา สถาบันพระมหากษัตริย์ถือว่าเป็นสถาบันหลักของประเทศไทย ดังนั้น ต้องมีกฎหมายเฉพาะ หรือมีการกำหนดโทษให้หนัก ถือเป็นเรื่องปกติ ตนมองว่าโทษจำคุก 3 ถึง 15 ปีถือว่า มีความเหมาะสม เพราะหากกำหนดโทษให้น้อย สุดท้ายประเทศไทยจะแตกสลาย นพ.ระวี กล่าวต่อว่า บรรดาบุคคลที่อ้างว่าการพูดถึงสถาบันพระมหากษัตริย์คือการวิจารณ์โดยสุจริตคงต้องย้อนถามกลับไปว่า สุจริตใจจริงหรือไม่ ที่พูดไปแล้วมีผลประโยชน์กับประเทศชาติและประชาชนจริงหรือไม่ ตนเชื่อว่า ถ้าพิสูจน์ได้ว่าเป็นความจริง อัยการเขาก็จะไม่สั่งฟ้อง เพราะฉะนั้นเหตุผลที่ต้องไปแก้โทษของกฎหมายมาตรา 112 จะทำไปเพื่ออะไร เมื่อมีการวิพากษ์วิจารณ์สถาบันพระมหากษัตริย์ ด้วยความอาฆาต มาดร้าย ดูหมิ่น สร้างความเกลียดชัง นี่คือการสั่นคลอนถาบันหลักของประเทศ เพราะฉะนั้น อย่านำไปเปรียบเทียบกับประชาชนคนธรรมดาทั่วไป นี่คือคำตอบว่า เหตุใดบทลงโทษในมาตรานี้จึงต้องหนัก นพ.ระวี กล่าว นพ.ระวี กล่าวต่อว่า บรรดาของกลุ่มที่กระทำความผิดในมาตรานี้ ตนไม่เชื่อว่า จะถูกตัดสินโทษเพียงเพราะถูกการกลั่นแกล้ง ทุกคดีจะต้องมีมูลมีหลักฐานที่อัยการสามารถพิสูจน์ได้ นำมากลั่นกรองจนนำไปสู่การส่งฟ้อง ทุกคนก็เห็นกันอยู่แล้วว่า ทุกครั้งที่แกนนำม็อบกลุ่มต่าง ๆ แสดงพฤติกรรม ดูหมิ่น จาบจ้วงสถาบัน เมื่อไปสู่ชั้นศาลก็มักจะได้รับการประกันตัวออกมาตลอด แต่เมื่อออกมาแล้ว ก็มีการกระทำความผิดซ้ำซาก - 004,https://www.naewna.com/politic/613919,2021_11_06
ธารน้ำใจหลั่งไหล! 'ป้าวันทา' ขอบคุณผู้ใจบุญช่วยเหลืออาหารแมวกว่า 50 ตัว,ธารน้ำใจหลั่งไหล! 'ป้าวันทา' ขอบคุณผู้ใจบุญช่วยเหลืออาหารแมวกว่า 50 ตัว หลังบ้านน้ำท่วมและประสบปัญหาโควิด19 ขาดรายได้ 6พ.ย.64 นางวันทานิ่มละมูล อายุ 50 ปีบ้านเลขที่128/1หมู่5 ต.ท่าช้าง อ.วิเศษชัยชาญ จ.อ่างทอง กล่าวว่า ขอขอบคุณผู้ใจบุญที่ร่วมด้วยช่วยเหลือนำอาหารแมวมามอบให้ หลังจากที่ตนเองประสบปัญหาขาดรายได้จากผลกระทบบ้านน้ำท่วมและประสบปัญหาโควิด-19 ขาดรายได้ ทำให้แมวจรจัดที่ตนเองได้เก็บมาเลี้ยงไว้ที่บ้านกว่า50 ตัว เริ่มขาดแคลนอาหาร และมีผู้ใจบุญทราบข่าวแบ่งปันความช่วยนำอาหารแมวและเงิน มอบให้ในการช่วยเหลือแมวให้ได้อยู่อาศัยตามอัตภาพ ทั้งนี้ นางวันทาเก็บแมวจรจัดจากสถานที่ต่างมาเลี้ยงไว้ที่บ้านเป็นจำนวนมาก โดยการนำมาขังไว้ในกรงและซุ่มไก่เพื่อไม่ให้ออกไปรบกวนเพื่อนบ้าน ตั้งแต่เกิดปัญหาโควิดมา 2ปี ไม่มีงาน ขาดรายได้ หันมาเก็บขวดพลาสติกขายเอาเงินมาซื้ออาหารให้แมว ต่อมาเจอปัญหาน้ำท่วม เดือนทำให้ขาดรายได้ไม่มีเงินซื้ออาหารให้แมว และมีผู้ใจบุญทราบข่าว ช่วยบริจาคเงินและอาหารแมว ช่วยเหลือแมวกว่า 50 ตัว ได้กินอิ่มนอนหลับต่อไปโทรสอบถาม081-290-3971. -008,https://www.naewna.com/likesara/613918,2021_11_06
ลมหนาวมาแล้ว! นักท่องเที่ยวแห่สัมผัสทะเลหมอก 'ภูเรือ' จ.เลย,6 พ.ย.64 หลายพื้นที่ใน จ.เลย เริ่มมีหมอกหนา ปกคลุมไปทั่วพื้นที่ โดยเฉพาะตามถนนเส้นหลัก ที่จะไปแหล่งท่องเที่ยวต่างๆ หมอกหนาปกคลุม ส่งผลให้ทัศนีภาพในการมองลดลง ซึ่งซึ่งผลต่อผู้ที่ใช้รถใช้ถนน โปรดใช้ความระวัดระวังในการขับขี่ ขณะที่แหล่งท่องอเที่ยวตามยอดภูเริ่มคึกคัก โดยเฉพาะที่อุทยานแห่งชาติภูเรือ นักท่องเที่ยวต่างพากันขึ้นไปสัมผัสอากาศที่หนาวเย็น และพักค่างแรมบนยอดภู ซึ่งที่จุดกางเต้นท์แคมป์ เริ่มคึกคัก ท่ามกลางอากาศที่หนาวเย็นเช้านี้ บนยอดภู วัดได้ 13.5 องศษเซลเซียส ขณะที่แหล่งท่องเที่ยวอื่น ที่ศูนย์วิจัยและพัฒนาเกษตรที่สูงเลย อ.เรือ 13 องศา เขตรักษาพันธุ์ป่าภูหลวง อ.ภูเรือ 13 อุทยานแห่งชาติภูกระดึง 13.5 องศา อุทนยานปห่งขาติภูเรือ 15 องศาเซลเซียส. -008,https://www.naewna.com/likesara/613921,2021_11_06
เสกสกล ย้ำ ‘นายกฯ’เจตนาดีให้ปลูกผักในค่ายทหารอยากช่วยเหลือประชาชน,แรมโบ้ยัน นายกฯ เจตนาดีให้ปลูกผักในค่ายทหาร ย้ำอยากช่วยเหลือประชาชน บอกสามารถทำได้ เพราะมีโครงการทหารพันธุ์ดีและโครงการเกษตรฯ อยู่แล้ว เมื่อวันที่ 6 พฤศจิกายน 2564 นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี กล่าวถึงคำปรารภของนายกฯ ในที่ประชุมครม. แนะแก้ปัญหาราคาผักชีแพงให้ปลูกผักชีในพื้นที่ทหารเพราะผักชีกำลังแพง ว่าเป็นเจตนาดีของนายกฯ ที่อยากช่วยเหลือประชาชนในยามเดือดร้อน และการที่จะปลูกผักในพื้นที่ทหารก็สามารถทำได้ เพราะในค่ายทหารมีโครงการทหารพันธุ์ดี และโครงการเกษตรของหน่วยปลูกผักเพื่อจำหน่ายให้กับประชาชนและกำลังพลในราคาถูกอยู่แล้ว และยังได้นำพืชผักสวนครัวไปจำหน่ายให้กับประชาชนในราคาที่ถูก เพื่อบรรเทาความเดือดร้อน ขณะเดียวกันยังได้มีการจัดเตรียมแปลงปลูกผักเพิ่มเติมขึ้นอีกใรช่วงนี้ เพื่อแก้ปัญหาเร่งด่วน นายกฯให้ความสำคัญกับการแก้ไขปัญหาให้กับประชาชนมากที่สุด ซึ่งแนวคิดที่จะปลูกผักในพื้นที่ทหารถือว่ามีเจตนาที่ดีที่อยากช่วยประชาชน ไม่ได้มองเป็นอย่างอื่น เพราะนายกฯเล็งเห็นแล้วว่าในพื้นที่ทหารสามารถทำได้ ขอให้ประชาชนเข้าใจนายกฯและเชื่อมั่นนายกฯในการแก้ไขปัญหาให้กับประชาชน ซึ่งตนเองเชื่อว่าทั้งสถานการณ์ราคาผักที่แพง และราคาข้าวที่ถูกลงนั้นก็จะสามารถคลี่คลายได้โดยเร็ว ทั้งนี้ยังขอให้เข้าใจการทำงานของหน่วยงานทหารที่มีความตั้งใจที่จะช่วยเหลือประชาชน โดยที่ผ่านมาไม่ว่าประเทศจะมีปัญหาในด้านใดหน่วยงานทหาร หรือหน่วยงานที่เกี่ยวข้องก็เต็มใจที่จะเข้าไปช่วยเหลือประชาชนอย่างเต็มที่ ผู้ช่วยรัฐมนตรีประจำนายกรัฐมนตรี ระบุ - 004,https://www.naewna.com/politic/613925,2021_11_06
‘แบงก์ชาติ’ดีเดย์บังคับใช้สังคมไร้เงินสด เริ่ม1ม.ค.65ชำระเงินผ่าน‘บัตรเครดิต-เดบิต’,ไทยเตรียมพร้อมสู่สังคมไร้เงินสด-เงินดิจิทัล ธปท. ออกแนวปฏิบัติให้สถาบันการเงินและผู้ประกอบการธุรกิจการเงิน ติดตามความเสี่ยงกว่า 8.1 ล้านร้านค้า สร้างความเชื่อการชำระเงินผ่านเครื่องรับบัตรเครดิต/เดบิด ( EDC) และ QR Code เริ่มบังคับใช้ 1 มกราคม 2565 นี้ นางสาวรัชดา ธนาดิเรก รองโฆษกประจำสำนักนายกรัฐมนตรี เผยว่า ปัจจุบัน พฤติกรรมของผู้บริโภคและร้านค้าออนไลน์ จำนวนมาก มีการชำระค่าสินค้าและบริการผ่านช่องทางอิเล็กทรอนิกส์ (EDC) และการให้บริการชำระผ่าน QR Code ซึ่งอาจเปิดโอกาสให้มีใช้การชำระเงินผ่านอิเล็กทรอนิกส์ เป็นช่องทางทุจริต ฟอกเงินหรือไม่ปฏิบัติตามกฎหมาย ที่อาจส่งผลเสียหายต่อลูกค้าได้ ซึ่งล่าสุด ธนาคารแห่งประเทศ จึงได้ประกาศแนวนโยบายการรู้จักและการบริหารติดตามความเสี่ยงร้านค้าสำหรับการชำระเงินด้วยวิธีการทางอิเล็กทรอนิกส์ (Know Your Merchant : KYM) เพื่อให้สถาบันการเงินและผู้ประกอบธุรกิจชำระเงินใช้เป็นแนวปฏิบัติที่เป็นมาตรฐานขั้นต่ำในการรู้จักและบริหารติดตามความเสี่ยงร้านค้า โดยจะเริ่มบังคับใช้ 1 มกราคม 2565 ทั้งนี้ ธปท. ได้กำหนดแนวนโยบาย KYM เพี่อให้ผู้ประกอบธุรกิจชำระเงินใช้เป็นแนวปฏิบัติขั้นต่ำในการกำหนดกระบวนการรู้จักและการบริหารติดตามความเสี่ยงร้านค้าได้แก่ 1. จัดให้มีการประเมินและจัดระดับความเสี่ยงร้านค้าตามรูปแบบลักษณะและประเภทธุรกิจโดยคำนึงถึงปัจจัยความเสี่ยงที่เกี่ยวข้องกับการทุจริตฟอกเงินและการสนับสนุนทางการเงินแก่การก่อการร้ายตามกฏหมายว่าด้วยการป้องกันและการปราบปรามการฟอกเงินเป็นขั้นต่ำและ 2. กำหนดนโยบายการรู้จักร้านค้าการบริหารความเสี่ยงกระบวนการควบคุมภายในการติดตามตรวจสอบและทบทวนความเสี่ยงที่เกี่ยวข้องอย่างเพียงพอเหมาะสมกับระดับความเสี่ยงของร้านค้าโดยจะต้องได้รับความเห็นชอบจากคณะกรรมการบริษัทและจัดให้มีการทบทวนและปรับปรุงนโยบายมาตรการการบริหารความเสี่ยงกระบวนการควบคุมภายในและติดตามตรวจสอบความเสี่ยงและปฏิบัติตามแนวทางที่กำหนดอย่างน้อยปีละหนึ่งครั้ง นางสาวรัชดา กล่าวว่า ปัจจุบัน ข้อมูล ณ เดือนสิงหาคม มีร้านค้าที่ติดตั้งเครื่องรับบัตรเครดิต/เดบิต (EDC) ทั้งหมด 9 แสนเครื่อง และร้านค้าที่รับชำระ ผ่าน QR Code จำนวน 7.2 ล้านราย รวมร้านค้าทั้งหมดราว 8.1 ล้านราย ที่จะอยู่ในกระบวนการที่จะถูกตรวจสอบข้อมูลและประเมินความเสี่ยง ซึ่ง ธปท. จะมีการแบ่งประเภทความเสี่ยงของร้านค้า อาทิ ร้านค้าทั่วไป ร้านค้าที่มีความเสี่ยงสูง ร้านค้าที่เข้าข่ายลักษณะต้องห้าม เป็นต้น ซึ่งจะมีการ ติดตามข้อมูลและขึ้น บัญชีร้านค้า Watch list อีกด้วย ปัจจุบัน รูปแบบการใช้จ่ายเงินของคนไทยเปลี่ยนแปลงไปจากเดิม ประกอบกับสถานการณ์โรคระบาดโควิด-19 เป็นปัจจัยสนับสนุนรูปแบบชีวิตวิถีใหม่ คนไทยหันมาใช้ e-Payments ในการชำระเงินมากขึ้น เช่น การทำธุรกรรมทางการเงินผ่านระบบ Mobile Banking / Internet Banking / QR code การใช้บัตรเครดิต การใช้บริการระบบพร้อมเพย์ (Prompt Pay) เป็นต้น ดังนั้น ท่านนายกรัฐมนตรี พลเอก ประยุทธ์ จันทร์โอชา จึงให้ความสำคัญในการเตรียมความพร้อมสู่การเข้าสู่สังคมไร้เงินสด(Cashless Society) และการใช้เงินดิจิทัล สร้างประสบการณ์การเงินดิจิทัล ผ่านมาตรการรัฐ อาทิ คนละครึ่ง เราชนะ เป็นต้น ขณะเดียวกัน ก็ให้ความสำคัญในการดูแลระบบการเงินไทยมีความมั่นคงและปลอดภัย ซึงเป็นไปตามนโยบาย ไทยแลนด์ 4.0 ในการนำเทคโนโลยีมาพัฒนาภาคการเงิน ชึ่งนอกจากจะมีความปลอดภัยแล้ว ยังกระตุ้นการจับจ่ายใช้สอยและเสริมสร้างความแข็งแรงให้เศรษฐกิจดิจิทัลของประเทศด้วย,https://www.naewna.com/business/613927,2021_11_06
'เจ้าเด็ด'ไม่ควรพลาด! เที่ยว 'สงขลา' แวะชิม 'หมูกรอบชาชู-ขาหมูเยอรมัน',แม้ว่าภาคใต้เข้าสู่ฤดูมรสุมตะวันออกเฉียงเหนือแล้ว ทางศูนย์อุตุนิยมวิทยาภาคใต้ฝั่งตะวันออก ประกาศอย่างเป็นทางการ เมื่อวันที่ 2 พ.ย.ที่ผ่านมา สภาพอากาศใน จ.สงขลา ท้องฟ้าปกคลุมไปด้วยเมฆฝน และมีฝนตกลงมาเป็นช่วงๆหนักบ้างเบาบ้าง ในขณะเดียวกัน ร้านหมูกรอบชาชู ขาหมูเยอรมัน เจ้าอร่อยร้านดังเมืองสงขลา ริมถนนกลางเมืองสงขลา บริเวณสี่แยกถนนนครในตัดถนนจะนะ เขตเทศบาลนครสงขลา ของนายโชคชัยและ นางดารุณี แสงสุวรรณ สองสามีภรรยา ที่สู้ภัยโควิด-19 มาอย่างต่อเนื่อง ซึ่งได้รับการตอบรับจากลูกค้าเป็นอย่างดี ลูกค้าติดตามความอร่อยมาอุดหนุนกันจนต้องใช้บัตรคิวในส่วนของลูกค้าก็ยังคงเดินทางมาอุดหนุนซื้อทั้งหมูกรอบชาชูและขาหมูเยอรมันอย่างต่อเนื่อง แม้ว่าบางครั้งจะมีฝนตกลงมา ลูกค้าก็จะแอบเข้าไปหาที่หลบฝนเมื่อฝนแล้งก็จะออกมารับหมูกรอบชาชูและขาหมูเยอรมันตามคิวที่สั่งไว้ เนื่องจากในเขตเทศบาลนครสงขลา หมูกรอบชาชูและขาหมูเยอรมัน เจ้าอร่อยร้านดังเมืองสงขลามีเจ้าเดียวก็คือของนายโชคชัยและ นางดารณี แสงสุวรรณ สองสามีภรรยาชาว อ.หาดใหญ่ ที่นำของอร่อยๆมาให้ชาวสงขลาได้กิน จนทำให้มีลูกค้าเป็นจำนวนมากและเป็นลูกค้าขาประจำอีกด้วย นายโชคชัย แสงสุวรรณ กล่าวว่าช่วงนี้เข้าหน้าฝนแล้ว ก็ยังขายได้ปกติแต่จะลำบากนิดหน่อยถ้าฝนตกแรง แต่ลูกค้าก็ยังอุดหนุนปกติ ที่สงขลาเวลาหน้าฝนไม่ค่อยมีปัญหาเรื่องขายของกิน เพราะ ลูกค้าจะออกมาซื้อกิน ในส่วนเวลาเดินทางกลับบ้านฝนตกก็จะลำบากนิด นึง เพราะถ้าเราวิ่งสายเก่าฝนตกหนักน้ำก็จะท่วมลำบากหน่อยนึง แต่ก็ยังโชคดีที่ยังมีทางหลายทางให้มาถึงที่นี่. -008,https://www.naewna.com/likesara/613926,2021_11_06
'สกลนคร' ดึงดูดนักท่องเที่ยว 'ตักบาตรทางน้ำ' ประเพณีที่สวยงาม เสริมสิริมงคล,6 พ.ย.64 ที่บริเวณสวนเฉลิมพระเกียรติ 80พรรษา จ.สกลนคร ประชาชนร่วมทำบุญตักบาตรทางน้ำ ณ ริมฝั่งหนองหาร ซึ่งถือเป็นประเพณีใหม่ของจังหวัดสกลนคร ดร.ชูพงศ์ คำจวง นายกองค์การบริหารส่วนจังหวัดสกลนคร กล่าวว่า จ.สกลนคร ถือเป็นจังหวัดที่มีทรพยากรธรรมชาติที่สมบูรณ์ มีหนองหาร หนองน้ำที่ใหญ่ที่สุดในภาคอีสาน เป็นเมืองธรรมมะ มีพระเกจิอาจารย์พระป่า จำนวนมาก ดังนั้นจึงได้ร่วมกันจัดพิธีการทำบุญตักบาตรทางน้ำและปล่อยปลาขึ้น และกำหนดจะทำทุกๆเสาร์ เพื่อสร้างจังหวัดสกลนคร เป็นเมืองแห่งการท่องเที่ยวเชิงธรรมะที่สมบูรณ์แบบ ดึงดูดนักท่องเที่ยว ชาวไทย ชาวต่างประเทศให้ได้มาเที่ยวสกลนคร มาเที่ยวชมประเพณีใหม่ มาชมธรรมชาติที่สวยงาม และมาร่วมพิธีตักบาตรทางน้ำ ปล่อยปลาลงสู่หนองหาร เสริมความเป็นศิริมงคล และเพิ่มความอุดมสมบูรณ์สู่แหล่งน้ำในจังหวัดสกลนคร. -008,https://www.naewna.com/likesara/613924,2021_11_06
นั่นไง! ‘เพื่อไทย’เย้ย‘รัฐบาลบิ๊กตู่’เหยียบย่ำชาวนา เชื่อ‘ยิ่งลักษณ์’นั่งนายกฯไม่ปล่อยให้ลำบาก,"เพื่อไทย ซัด รัฐบาลบิ๊กตู่ เหยียบย่ำชาวนาตลอด 7 ปี นโยบายหาเสียงเป็นแค่ภาพลวงตา ชี้หาก ยิ่งลักษณ์ ยังเป็นนายกฯ ไม่ปล่อยให้ชาวนาลำบาก เมื่อวันที่ 6 พฤศจิกายน 2564 นางสาวธีรรัตน์ สำเร็จวาณิชย์ ส.ส.กรุงเทพมหานคร โฆษกพรรคเพื่อไทย กล่าวว่า สถานการณ์ราคาข้าวเปลือกตกต่ำในขณะนี้ได้สร้างความเดือดร้อนให้กับเกษตรกรผู้ปลูกข้าวทั่วประเทศเป็นอย่างมาก วันนี้ราคารับซื้อข้าวเปลือกเจ้า 5% (ความชื้น15%) เฉลี่ยอยู่ที่ 7,500 บาทต่อตัน ขณะที่ข้าวที่มีความชื้นมากกว่า 15% ราคาไม่ถึง 6,000 บาทต่อตัน แต่ขณะนี้สถานการณ์น้ำท่วมในหลายจังหวัดทำให้ข้าวมีความชื้นสูง จึงถูกกดราคารับซื้อให้ต่ำกว่าราคาที่กำหนดไว้ แม้จะมีโครงการประกันส่วนต่างของกระทรวงพาณิชย์ แต่ไม่เพียงพอต่อค่าครองชีพที่สูงขึ้น ตลอดระยะเวลา 7 ปีที่ผ่านมาของรัฐบาลพลเอกประยุทธ์ ไม่มีนโยบายที่ชัดเจนในการแก้ไขปัญหาราคาข้าวตกต่ำ และแม้รัฐบาลกู้เงินมามากกว่า 5.8 ล้านล้านบาท แต่รัฐบาลไม่เคยให้สำคัญกับชาวนาเลย กู้เงินจำนวนมหาศาล รัฐบาลนำไปใช้ในการจัดซื้อยุทโธปกรณ์ และอื่นๆ เป็นภาษีของประชาชน และเป็นภาระหนี้ที่แม้แต่ชาวนาก็ต้องรับภาระหนี้ด้วย ส่วนนโยบายที่พรรคพลังประชารัฐ หาเสียงไว้กับประชาชนว่าจะช่วยเหลือชาวนาทั้งในเรื่องต้นทุนการผลิตและราคา ไม่ถูกนำไปสู่การปฏิบัติ เป็นได้แค่สร้างภาพลวงตาให้ประชาชนหลงไปกับคำพูดของ พรรคการเมืองที่เสนอให้พลเอกประยุทธ เป็นนายกรัฐมนตรีเท่านั้น โฆษกพรรคเพื่อไทย กล่าวอีกว่า เวลานี้เป็นช่วงของการเก็บเกี่ยวข้าวนาปี ซึ่งเป็นพื้นที่ปลูกข้าวส่วนใหญ่ของประเทศ รัฐบาลควรมีมาตรการแก้ไขปัญหาราคาข้าวให้กับชาวนาที่ชัดเจนมากกว่านี้ เกษตรกรผู้ปลูกข้าวต้องประสบปัญหาขาดทุนจากราคาที่ตกต่ำมาตลอด ประกอบกับค่าครองชีพและราคาสินค้าอื่นกลับปรับราคาสูงขึ้น จนทำให้หลายครอบครัวต้องตกอยู่ในสภาพที่ไม่สามารถพึ่งพาตนเองได้ ต้องขายทรัพย์สิน ขายที่นาเพื่อพยุงชีวิตให้อยู่รอด ชาวนาคือเส้นเลือดหลักหล่อเลี้ยงชีวิตคนไทยและคนทั่วโลก ข้าวจากประเทศไทยสร้างรายได้เข้าประเทศมหาศาล ทุกวันนี้ชาวนาจำนวนไม่น้อยบ่นคิดถึง โครงการจำนำข้าวที่เคยเป็นที่พึ่งหลังเก็บเกี่ยวข้าว มีรายได้ที่แน่นอน หากนายกฯยิ่งลักษณ์ยังดำรงตำแหน่งอยู่ คงไม่ปล่อยให้คนไทยลำบากแบบนี้ นางสาวธีรรัตน์ กล่าว",https://www.naewna.com/politic/613930,2021_11_06
ยิปซีพยากรณ์ ‘ดวงรายวัน’ ประจำวันเสาร์ที่ 6 พฤศจิกายน พ.ศ.2564,ท่านที่เกิดวันอาทิตย์ อิทธิพลของไพ่ปีศาจ (The Devils) วันนี้มีปัญหากับแฟนเหตุเพราะความหึงหวงเกินเหตุ​ จนทำให้ทะเลาะกับแฟนจนได้ ด้านการเงินมีเข้ามาแต่รายจ่ายก็มากเป็นเงาตามตัว และคนที่เป็นหนี้สินจะโดนทวงถามอย่างหนัก งานแม้พอมีผลงานแต่ปวดหัวกับเพื่อนร่วมงานที่คอยจ้องกลั่นแกล้งเรา​และคนค้าขายให้ระวังคนใกล้ตัวจะสร้างเรื่องปวดหัวให้ ท่านที่เกิดวันจันทร์ อิทธิพลของไพ่อัศวินถือเหรียญ (Knight of Pentacles)วันนี้การเงินเริ่มไปได้ดีผลงานดีขึ้นอย่างชัดเจน​ และบางรายจะมีลาภลอยมาเยือน​เข้ามาอย่างไม่คาดคิด กิจการส่วนตัวไปได้ดีเพราะผู้ใหญ่ให้การสนับสนุน และที่ทำงานประจำผลงานเด่นจนคนอื่นเขาเขม่นเพราะความอิจฉา แต่รักมีงอนกันบ้างจากเล็กน้อย ท่านที่เกิดวันอังคาร อิทธิพลของไพ่ 3 ถ้วย (Three of Cups)วันนี้ความรักสดใสหลังจากมีปัญsากันบ่อยไม่เว้นแต่ละวัน ทำให้ชีวิตหายเครียดกับเขาเสียที ด้านกรงานมีผลงานดีชัดเจนมากขึ้น กิจการส่วนตัวก้าวหน้าดังลุ้น เงินทองเริ่มมเข้ามาอย่างน่าพอใจ ท่านที่เกิดวันพุธ อิทธิพลของไพ่ 2 ไม้เท้า (Two of Wands)วันนี้งานเดินหน้าทำงานได้ดีมีผลงานน่าพึงพอใจ ทำให้เจ้านายพึงพอใจมากขึ้น และที่ทำงานส่วนตัวปัญหาต่างๆเริ่มแก้ไขได้ลุล่วง เงินทองเข้ามาแต่อย่าหวังมากนักกับการเสี่ยงโชค ความรักมีปัญาเล็กน้อยจากเรื่องเวลาที่ไม่ตรงกัน ท่านที่เกิดวันพฤหัสบดี อิทธิพลของไพ่กงล้อมหาสมบัติ (Wheel of Fortune)วันนี้งานเดินหน้าเพราะความมุมานะขยันขันแข็งของเรา ส่วนที่เป็นเจ้านายตนเองกิจการขยับไปได้อย่างน่าพึงพอใจ รักไปได้ดีมีกำลังใจให้กันและกัน เงินทองคล่องมือมีลาภลอยการเสี่ยงเข้ามา ทำให้วันนี้เงินทองเริ่มคล่องมืออย่างน่าพอใจ ท่านที่เกิดวันศุกร์ อิทธิพลของไพ่ 7 ดาบ ( Seven of Swords)วันนี้งานหนักบวกกับเพื่อนร่วมงานคอยปัดแข้งปัดขา เล่นเอาทำงานระวังหลังตลอดเวลา ส่วนคนที่มีงานส่วนตัวกิจการเดินหน้าเข้าเป้าอย่างน่าพอใจ เงินทองมีลาภลอยเข้ามาแต่เก็บไว้ไม่อยู่ ความรักระวังอารมณ์ตนเองจะเป็นเหตุทำให้มีปากเสียงกับคนรัก ท่านที่เกิดวันเสาร์ อิทธิพลของไพ่โลก (The World)วันนี้หายเครียดเพระการเงินเข้ามือมาดังหวังไว้​ และเครียดมาหลายวัน งานส่วนตัวเริ่มเข้าเป้าทำให้หายกังวลใจ ความรักเข้าใจกันและกัน ทำให้วันนี้ชีวิตสดใสมีความสุข ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/613932,2021_11_06
ภรรยา'ปลัดมหาดไทย'ติดโควิด-19 ก่อนบินไปประชุมCOP26ที่กลาสโก,6 พฤศจิกายน 2564นายสุทธิพงษ์ จุลเจริญ ปลัดกระทรวงมหาดไทย โพสต์แจ้งข่าวว่าภรรยาติดเชื้อโควิด-19 ผ่านเฟซบุ๊ก โดยรายละเอียดดังนี้ เรียนทุกท่าน ที่เคารพ 1) คุณวันดี ฯ ภรรยาผมได้ไปตรวจหาเชื้อโควิด19 ทางห้องแล็บ ของโรงพยาบาลสมิติเวช สุขุมวิท เมื่อวานนี้ เพื่อใช้ผลสำหรับบินไปร่วมประชุม COP 26ที่กลาสโก ได้รับทราบผลทางโทรศัพท์เมื่อเช้านี้ว่ามีผลเป็นบวก (ติดเชื้อโควิด19) 2)ผมเป็นบุคคลใกล้ชิดมาก กำลังเดินทางไปตรวจที่โรงพยาบาลอยู่ จึงขอเรียนมาเพื่อโปรดทราบและขออภัยที่คงทำให้ท่านที่ได้พบเจอต้องลำบากในการเฝ้าระวังตัว ตอนนี้ผมถูกกวาดคอ กวาดจมูกเพื่อนำเนื้อเยื่อไปตรวจแล้วครับ หมอให้กลับบ้านไปรอผลการตรวจ ส่วนคุณวันดี ฯ เธอเข้าห้องผู้ป่วยไปแล้ว หมอไม่อนุญาตให้ญาติติดตามไปส่งหรือเฝ้า ตามมาตรการการรักษา ครับ สำหรับอาการคุณวันดีฯ ก็ปรกติดีครับ ไม่มีอาการอะไร เดินตามบุรุษพยาบาลไปได้เอง ต้องขอบคุณCOP 26 ที่ทำให้คุณวันดีฯต้องมาตรวจสอบ ก็แปลกดีครับปรกติเธอก็ทำ ATK ประจำทุกสัปดาห์อยู่แล้ว แต่ก็ไม่พบเจอมาก่อน ครับ . (010),https://www.naewna.com/politic/613936,2021_11_06
'สมุทรปราการ' น้ำทะเลหนุนท่วมถนนระยะทาง 1 กิโล จราจรติดขัด,เมื่อเวลา08.00น.วันที่6พ.ย.64 ผู้สื่อข่าวรายงานว่า พบน้ำทะเลหนุนท่วมสูงบริเวณถนนสาย 303 สุขสวัสดิ์-ป้อมพระจุล บริเวณด้านหน้าสำนักงานเทศบาลตำบลพระสมุทรเจดีย์ไปจนถึงบริเวณหน้าปากซอยวัดแหลมฟ้าผ่าเป็นระยะทางกว่า4กิโลเมตรมีน้ำท่วมเกือบตลอดสาย ทำให้รถเล็กสัญจรไปมาลำบาก บางคันถึงกับจอดรถทิ้งไว้เนื่องจากไม่สามารถับต่อไปได้ต้องอาศัยรถโดยสารประจำทางและรถของเพื่อนที่รู้จักที่เพื่อเดินทางไปยังสถานที่ทำงานและส่วนราชการต่างๆ ส่วนเส้นทางคลองสวน-บ้านล่างระยะทาง 1 กิโลเมตร น้ำท่วมสูงกว่า 60-80 เซนติเมตร รถเล็กวิ่งผ่านอยากลำบากบางคันน้ำไหลเข้าท่วมไปยังห้องโดยสาร ผู้สื่อข่าวได้สอบถามไปยัง พ.ต.อ.เอนก สระทองอยู่ ผกก.พระสมุทรเจดีย์ ทราบว่าได้สั่งการกำลังเจ้าหน้าที่ตำรวจจราจรยืนโบกอำนวยความสะดวกประชาชนผู้ใช้รถใช้ถนนบริเวณสามแยกพระสมุทรเจดีย์-ป้อมพระจุลจอมเกล้าไปจนถึงปากซอยวัดแหลมฟ้าผ่า ที่ได้รับความเดือดร้อนจากปัญหาน้ำทะเลขึ้นหนุนเอ่อล้นเข้าท่วมพื้นผิวการจราจร โดยเฉพาะถนนหน้าหมู่บ้านป้อมปราการและหน้าหมู่บ้านพฤกษา 77หมู่ 1 ต.แหลมฟ้าผ่า มีน้ำท่วมสูงกว่าแห่งอื่นประมาณ30-50 เซนติเมตร เนื่องจากเป็นพื้นที่ต่ำกว่าระดับน้ำทะเล โดยรถเล็กสามารถวิ่งผ่านได้แต่ไม่สะดวกในส่วนของซอยวัดแหลมฟ้าผ่าบริเวณถนนคลองสวน-บ้านล่างตัดถนนเส้นทางคลองสวนใหม่หมู่ที่2ต.นาเกลือ มีระดับน้ำที่ท่วมสูงกว่าบริเวณอื่นประมาณ 60-80 เซนติเมตร รถสามารถสัญจรผ่านได้อย่างยากลำบากบางคันน้ำเข้าห้องโดยสารจนได้รับความเสียหาย จึงต้องใช้เส้นทางเลี่ยงไปทางถนนประชาอุทิศ-คู่สร้างทำให้การจราจรเกิดปัญหาติดขัดสลับหยุดนิ่ง ทั้งนี้ระดับน้ำทะเลจะหนุนสูงต่อไปอีก2-3วันต่อจากนั้นจึงจะเข้าสู่สภาวะปกติสำหรับถนนสาย 303 พระสมุทรเจดีย์-ป้อมพระจุลจอมเกล้าซึ่งเป็นถนนสายสำคัญของ จ.สมุทรปราการสามารถเชื่อมต่อไปยังเขตบางขุนเทียน กทม.และ จ.สมุทรสาคร และบริเวณตลอด2ฝั่งเส้นทาง ยังมีโรงงานอุตสาหกรรม หมู่บ้านขนาดใหญ่และสำนักงานราชการที่สำคัญอีกมากมาย ซึ่งถือได้ว่าเป็นถนนสายหลักของประชาชนในพื้นที่ แต่เนื่องจากพื้นที่และถนนสายดังกล่าวเกิดการทรุดตัว มีสภาพที่ทรุดโทรมอย่างมาก เมื่อฝนตกหนักหรือน้ำทะเลหนุนสูงมักเกิดปัญหาน้ำท่วมขังจนเอ่อล้นขึ้นมาท่วมบนผิวการจราจรทำให้การเดินทางไม่สามารถใช้ได้สะดวก. -008,https://www.naewna.com/local/613937,2021_11_06
ชาวนารอได้เลย! รัฐเริ่มจ่ายส่วนต่างประกันรายได้ งวดแรก9พ.ย.นี้,"6 พฤศจิกายน 2564นางสาวรัชดา ธนาดิเรก รองโฆษกประจำสำนักนายกรัฐมนตรี เผยว่า ตามที่รัฐบาลได้เห็นชอบโครงการประกันรายได้เกษตรกรผู้ปลูกข้าว เพื่อสร้างความแน่นอนในเรื่องรายได้ ดูแลเกษตรกรผู้ปลูกข้าวครอบคลุมกว่า 4.68 ล้านครัวเรือน โดยประกันรายได้ให้เกษตรกรที่ขึ้นทะเบียนผู้ปลูกข้าวปีการผลิต 2564/65 (รอบที่1) ซึ่งทาง ธ.ก.ส. จะดำเนินการจ่ายเงินส่วนต่างงวดแรก ในวันที่ 9 พ.ย. นี้ ซึ่งเงินส่วนต่างที่จะโอนเข้าบัญชีเกษตรกรในงวดแรกนี้ แบ่งเป็น ข้าวเปลือกหอมมะลิ 4,135.77 บาท/ตัน ข้าวหอมมะลินอกพื้นที่ 3,592.25 บาท/ตัน ข้าวหอมปทุมธานี 1,052.14 บาท/ตัน ข้าวเจ้า 1,934.62 บาท/ตัน และข้าวเหนียว 4337.47 บาท/ตัน ข้าวทุกชนิด ณ ความชื้น 15% จำนวนตันตามเกณฑ์ที่กำหนด พร้อมกันนี้ ก็จะเดินหน้ามาตรการคู่ขนานรักษาระดับเสถียรภาพราคา โดยทางกระทรวงพาณิชย์แจ้งว่า เกษตรกรที่รวมข้าวเข้าจัดเก็บในยุ้งฉาง จะได้ค่าฝากเก็บตันละ 1,500 บาท สหกรณ์และโรงสีได้สภาพคล่องชดเชยดอกเบี้ย 3% (สหกรณ์ได้ระยะเวลา 1 ปี ส่วนโรงสีได้ระยะเวลา 6 เดือน ) ส่วนผู้ค้าข้าว ชดเชยดอกเบี้ยในการเก็บสต๊อก 3% เพื่อเป็นการชะลอการขายข้าวสู่ตลาดในช่วงที่มีผลผลิตออกมามาก นอกจากนี้ กระทรวงพาณิชย์ได้เร่งระบายข้าวออกสู่ตลาดต่างประเทศผ่านมาตรการส่งเสริมการส่งออก และเมื่อผนวกกับค่าเงินบาทที่อ่อนค่าลง คาดว่าแนวโน้มในปีนี้ไทยจะสามารถส่งออกข้าวได้ตามเป้า ที่ปริมาณ 6 ล้านตัน นับตั้งแต่ช่วงเดือน ก.ค. เป็นต้นมา จะเห็นว่าตัวเลขส่งออกมีปริมาณมากขึ้น ตลาดหลักที่ไทยส่งออกได้เพิ่ม อาทิ จีน ฟิลิปปินส์ แคเมอรูน มาเลเซีย โมซัมบิก และสิงคโปร์ สถิติการขอใบอนุญาตส่งออกข้าว ตอนนี้เป็นเดือนละ 7-8 แสนตัน ขณะที่ครึ่งปีแรกประมาณเดือนละ 4-5 แสนตันเท่านั้น การส่งออกข้าวไทยที่กลับมาฟื้นตัว เป็นผลมาจากความสำเร็จจากการทำงานร่วมกันอย่างใกล้ชิดระหว่างภาคเอกชนของไทยและกระทรวงพาณิชย์ ที่ได้ขับเคลื่อนยุทธศาสตร์ข้าวไทยด้านการตลาดต่างประเทศ ดำเนินการภายใต้หลักการ ตลาดนำการผลิต ซึ่งนายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ได้สั่งการให้กรมการค้าต่างประเทศ ร่วมกับสมาคมผู้ส่งออกข้าวไทย และทูตพาณิชย์ในฐานะเซลส์แมนประเทศเร่งการเจรจาหารือเพื่อกระชับความสัมพันธ์ทางการค้า และประชาสัมพันธ์ข้าวไทยกับคู่ค้าสำคัญอย่างต่อเนื่อง เช่น ฟิลิปปินส์ สิงคโปร์ ฮ่องกง มาเลเซีย ทำให้คู่ค้าเชื่อมั่นในศักยภาพในการส่งออกข้าวคุณภาพของไทย แม้ในช่วงสถานการณ์โควิด-19 และหันมาสนใจนำเข้าข้าวจากไทยเพิ่มขึ้นอย่างมากในช่วง 2–3 เดือนที่ผ่านมา",https://www.naewna.com/politic/613939,2021_11_06
รอฟัง‘จุรินทร์’ก่อนเชื่อนโยบายประกันรายได้เกษตรกรดีกว่าจำนำข้าวของพท.,"เทพไทสวน พิเชษฐ์หว่านข้าว รอฟัง จุรินทร์ก่อนเชื่อนโยบายประกันรายได้เกษตรกร ดีกว่าจำนำข้าว ของเพื่อไทย เมื่อวันที่ 6 พฤศจิกายน 2564 นายเทพไท เสนพงศ์ อดีตส.ส.นครศรีธรรมราช พรรคประชาธิปัตย์ กล่าวถึง กรณีที่นายพิเชษฐ์ เชื้อเมืองพาน ส.ส.จังหวัดเชียงราย พรรคเพื่อไทย ได้ตั้งกระทู้ถามสด เกี่ยวกับราคาข้าวเปลือกตกต่ำ ต่อนายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ ซึ่งติดภารกิจประชุมคณะรัฐมนตรี ไม่สามารถมาตอบกระทู้ถามสดได้ จึงทำให้นายพิเชษฐ์ ได้นำเข้าเปลือกและปุ๋ยมาหว่าน ในห้องประชุมสภาผู้แทนราษฎรนั้น ถือว่าเป็นการแสดงออกแทนความรู้สึกของพี่น้องประชาชน ซึ่งสามารถทำได้ในฐานะสมาชิกสภาผู้แทนราษฎร แต่อยากให้นายพิเชษฐ์ ได้รอคอยคำตอบจากนายจุรินทร์ ในการประชุมสภาผู้แทนราษฎรครั้งหน้า ซึ่งนายจุรินทร์ ยืนยันพร้อมที่จะออกมาตอบคำถามแน่นอน ส่วนตัวเห็นว่านโยบายการประกันรายได้เกษตรกรตามนโยบายของพรรคประชาธิปัตย์นั้น ได้เดินมาถูกทางแล้ว เพราะเป็นโครงการที่ใช้เงินงบประมาณแผ่นดินช่วยเหลือเกษตรกร น้อยกว่าโครงการจำนำข้าวของรัฐบาลพรรคเพื่อไทยหลายเท่า และเป็นบทพิสูจน์ที่เห็นมาแล้วว่า นโยบายประกันรายได้เกษตรกร ไม่มีการรั่วไหล หรือการทุจริตคอรัปชั่นเกิดขึ้นเลยซึ่งเป็นนโยบายที่เคยประสบความสำเร็จเป็นอย่างมาก ในยุครัฐบาลของนายอภิสิทธิ์ เวชชาชีวะ ที่ทำให้ผลิตผลการเกษตรทุกชนิด ราคาสูงกว่าการประกันรายได้ทั้งสิ้นนายเทพไท กล่าว นายเทพไท กล่าวว่า สำหรับในยุคนี้ก็เช่นเดียวกัน รัฐบาลประสบความสำเร็จในการประกันรายได้เกษตรกรชาวสวนปาล์ม ที่ราคาปาล์มนำ้มันขายได้กิโลกรัมละ 10 บาท สูงกว่าราคาประกันที่รัฐบาลตั้งไว้ ที่กิโลกรัมละ 4 บาท ส่วนพืชเกษตรอีก 4 ชนิดคือ ข้าว,ข้าวโพด,มันสำปะหลัง และยางพารา แม้ว่าราคาขาย จะไม่เท่ากับราคาที่ประกันไว้ก็ตาม แต่ก็เป็นหลักประกันว่า เกษตรกรจะได้รับเงินชดเชย เป็นค่าส่วนต่างจากราคาประกัน เป็นการเยียวยาและบรรเทาความเดือดร้อนของเกษตรกรอย่างแน่นอน จึงเห็นว่านโยบายประกันรายได้เกษตรกรของรัฐบาล เดินมาถูกทางแล้ว และสนับสนุนให้รัฐบาลได้ผลักดันให้ราคาพืชเกษตรอีก 4 ชนิดให้มีราคาสูงกว่าราคาประกัน เพื่อเป็นการประหยัดงบประมาณแผ่นดินด้วย",https://www.naewna.com/politic/613941,2021_11_06
อัดแก๊งปากเสีย! 'ต๊อด ปิติ' ทนไม่ได้ #คลับเฮ้าส์toxic 'ดูถูกเหยียดคนอีสาน',หลังจากโลกโซเชียลได้มีการวิพากษ์วิจารณ์ถึงกรณีที่มีการตั้งห้องในแอพพลิเคชั่นClubHouseเพื่อพูดคุยและทัศนคติด้านลบเชิงเหยียดหยามคนอีสานด้วยถ้อยคำหยาบคาย จนโซเชียลไฟลุกเลยก็ว่าได้ ทำให้#คลับเฮ้าส์toxicขึ้นเทรนด์อันดับ 1 บนทวิตเตอร์นั้น อ่านข่าวที่เกี่ยวข้องที่นี่ : ดราม่าเดือด! #คลับเฮ้าส์toxic ดูถูกเหยียดคนอีสานจนขึ้นเทรนด์อันดับ 1 ทวิตเตอร์ ล่าสุดต๊อด ปิติทายาทสิงห์ ได้โพสต์เฟซบุ๊กส่วนตัว Piti Bhirombhakdiโดยระบุข้อความว่า คนอีสานขยัน ซื่อสัตย์ และ รักถิ่นกำเนิด คนอีสานพูดอีสานและเรามีร้านอาหารอีสานทั่วไทยทั่วโลก รักกันไว้เถิดเราเกิดร่วมเเดนไทย นอกจากนี้ ตลกสาวอย่าง ลาล่า อาร์สยาม ก็ได้ออกมาโพสต์ข้อความซัดกลับแบบดุเดือดผ่านอินสตาแกรมส่วนตัวอีกว่า #เหยียดคนอีสานทำไม?? พวก...มาเหยียดคนอีสานทำไม ตั้งหัวข้อขึ้นมาเหยียดคนอีสาน บรรพบุรุษพวก...ไปขี้ใส่ปากพ่อแม่...หรา พี่หนุ่มเขาเชิญพวก...เระ กล้าๆไปออกด้วยในวันที่พวก...ไปออก ...จะไปนั่งฟัง ...เปง...อะไร อย่าสักแต่พูดเก่งแต่ปาก กราบตีน......ยังไม่ให้อภัยพวก...เลย สา...,https://www.naewna.com/likesara/613938,2021_11_06
พม่าทะลักเข้าชายแดนอีก วันนี้จับได้กว่า 60 คน พบจ่ายค่าหัวสูงสุด 2 หมื่น,"พม่าทะลักชายแดน วันนี้จับได้อีก 2 คดี รวม 62 คน มุ่งหน้าทำงานในหลายจังหวัด จ่ายค่าหัว สูงสุด 2 หมื่น วันที่ 6 พฤศจิกายน 2564 เวลา 13.30 น. กกล.สุรสีห์ โดย ฉก.ลาดหญ้า ร่วมกับ ร้อย ตชด.136, สภ.ไทรโยค, ฝ่ายปกครอง อ.ไทรโยค และ จนท.สาธารณสุข อ.ไทรโยค ทำการจับกุมผู้กระทำผิดเป็นแรงงานชาวเมียนมาลักลอบเข้ามาในราชอาณาจักรไทย โดยไม่ได้รับอนุญาต (พ.ร.บ.คนเข้าเมือง พ.ศ.2522) และฝ่าฝืนคำสั่งคณะกรรมการโรคติดต่อจังหวัดกาญจนบุรี ตามมาตรการสกัดกั้นการแพร่ระบาดเชื้อไวรัสโคโรน่า สายพันธุ์ใหม่ 2019 ได้ที่บริเวณบ้านท้ายเหมือง หมู่ 3 ต.บ้องตี้ อ.ไทรโยค จ.กาญจนบุรี จำนวน 29 ราย เป็นชาย 24 ราย หญิง 5 ราย พฤติการณ์จับกุม เจ้าหน้าที่ได้รับแจ้งจากแหล่งข่าวทราบว่า มีแรงงานต่างด้าวลักลอบเข้ามาในพื้นที่ดังกล่าว จึงจัดกำลังร่วมกับหน่วยงานข้างต้น ทำการตรวจสอบพบบุคคลต่างด้าวดังกล่าว จึงเข้าทำการจับกุม จากการสอบถามผู้ต้องหาให้การว่าตนเดินทางมาจาก จ.เมียวดี จ.พะโค, จ.ยะไข่, จ.ทวาย และ จ.มะกเว โดยผ่านช่องทางธรรมชาติ ลักลอบข้ามแดนเพื่อไปทำงานที่ จ.สมุทรปาการ, จ.สมุทรสาคร, จ.สุพรรณบุรี, จ.ชลบุรี และ จ.ราชบุรี โดยจะจ่ายเงินให้กับนายหน้าเมื่อถึงปลายทาง จำนวน 18,000 – 20,000 บาท/คน เจ้าหน้าที่สาธารณสุขได้ทำการตรวจวัดอุณหภูมิร่างกายผู้ต้องหาเบื้องต้น ไม่พบอุณหภูมิร่างกายสูงเกิน 37.5 องศาเซลเซียส จึงได้นำตัวผู้ต้องหาส่งพนักงานสอบสวน สภ.ไทรโยค เพื่อดำเนินการตามกฎหมายต่อไป อีก 1 คดี เวลา 14.00 น.เจ้าหน้าที่ทหารหน่วยเฉพาะกิจลาดหญ้า กกล.สุรสีห์ ร่วมกับ ชุดปฏิบัติการข่าว กกล.สุรสีห์, ร้อย.ทพ.1404, ตร.สภ.เมืองกาญจนบุรี, ตม.กาญจนบุรี, ฝ่ายปกครอง อ.เมืองกาญจนบุรี และ จนท.สาธารณสุข อ.เมืองกาญจนบุรี ทำการจับกุมแรงงานต่างด้าวชาวเมียนมาได้ จำนวน 33 ราย เป็นชาย 21 หญิง 12 ราย เหตุเกิดที่ บริเวณไร่ข้าวโพด บ้านประตูด่าน หมู่ 14 ต.บ้านเก่า อ.เมือง จ.กาญจนบุรี โดยก่อนหน้านี้เจ้าหน้าที่ ได้รับแจ้งจากแหล่งข่าวว่า มีแรงงานต่างด้าวลักลอบเข้ามาในพื้นที่ดังกล่าว จึงจัดกำลังร่วมกับหน่วยงานข้างต้น ทำการตรวจสอบพบบุคคลต่างด้าวดังกล่าว จึงเข้าทำการจับกุม จากการสอบถามผู้ต้องหาให้การว่าเดินทางมาจาก จ.พะโค, จ.ทวาย, เมาะลำไย, ย่างกุ้ง, จ.เมียวดี และ จ.เย โดยผ่านช่องทางธรรมชาติ ลักลอบข้ามแดนเพื่อไปทำงานที่ จ.สมุทรสาคร, จ.ราชบุรี และ กรุงเทพฯ โดยจะจ่ายเงินให้กับนายหน้าเมื่อถึงปลายทาง จำนวน 19,000 บาท/คน เจ้าหน้าที่สาธารณสุขไดทำการตรวจวัดอุณหภูมิร่างกายผู้ต้องหาเบื้องต้น ไม่พบอุณหภูมิร่างกายสูงเกิน 37.5 องศาเซลเซียส และได้นำตัวผู้ต้องหาส่ง สภ.เมืองกาญจนบุรี เพื่อดำเนินการตามกฎหมายต่อไป",https://www.naewna.com/local/614051,2021_11_06
'โซลชาร์'เก้าอี้ร้อน! 'เรือใบสีฟ้า' บุกสอนบอล 'ผีแดง'ถึง โอลด์ แทร็ฟฟอร์ด เบาะๆ 2-0,วันที่ 6 พฤศจิกายน 2564 การแข่งขันฟุตบอลพรีเมียร์ลีก อังกฤษ เกมบิ๊กแมตช์ประจำวันอยู่ที่ศึกแมนเชสเตอร์ดาร์บี้ ระหว่าง ปีศาจแดง แมนเชสเตอร์ ยูไนเต็ด ทีมอันดับ 5 เปิดรังเหย้า โอลด์ แทรฟฟอร์ด ต้อนรับการมาเยือนของ เรือใบสีฟ้า แมนเชสเตอร์ ซิตี้ ทีมอันดับ 3 เริ่มเกมเพียงแค่ 7 นาทีเป็นฝั่งของทีมเยือนซิตี้มาได้ประตูขึ้นนำอย่างรวดเร็ว จากจังหวะที่ เชา คันเซโล่ เปิดบอลทางกราบซ้ายเข้าเขตโทษไปโดน เอริก ไบญี่ สกัดผิดเหลี่ยมปลิ้นเข้าประตูตัวเองไป ส่งให้เรือใบสีฟ้าบุกนำ 1-0 จากนั้นนาทีที่ 45 ยังเป็นซิตี้ได้ลูกที่สองจากจังหวะที่ เชา คันเซโล่ เปิดบอลเข้าเขตโทษลึกไปเสาไกลให้ แบร์นาร์โด้ ซิลวา พุ่งชาร์จจ่อ ๆ ไม่เหลือ ช่วยให้ทีมเยือนหนีห่างเป็น 2-0 และจบครึ่งแรกด้วยสกอร์นี้ ครึ่งหลัง แมนฯ ยูแมนยู แก้เกมด้วยเปลี่ยนตัวสำรองคนแรกอย่าง เจดอน ซานโช่ ลงมาแทน เอริก ไบญี พร้อมปรับมาใช้แผน 4-2-3-1 แต่ทำอะไรแมนเชสเตอร์ ซิตี้ไม่ได้ จบเกม แมนฯ ซิตี้ บุกชนะ แมนฯ ยูไนเต็ด 2-0 เก็บเพิ่ม 3 แต้ม เตะ 11 นัด มี 23 แต้ม ขึ้นมารั้งรองจ่าฝูง ส่วนแมนฯ ยู เตะ 11 นัด มี 17 แต้ม อยู่อันดับ 5,https://www.naewna.com/sport/614049,2021_11_06
ปธ.ศาลอุทธรณ์รุดตรวจเหตุไฟไหม้ ชี้เกิดจากไฟฟ้าลัดวงจร ยันไม่มีเอกสารสำนวนคดีเสียหาย,ปธ.ศาลอุทธรณ์รุดตรวจเหตุไฟไหม้ห้องทำงานผู้พิพากษา เหตุไฟฟ้าลัดวงจร ยันไม่มีเอกสารสำนวนคดีเสียหาย สั่งตรวจตราเครื่องใช้ไฟฟ้าเข้มงวดป้องกันเกิดเหตุซ้ำอีก วันที่ 6 พฤศจิกายน 2564 เวลา 17.54 น. ภายหลังเกิดเหตุเพลิงไหม้ บริเวณชั้นที่ 4 อาคารศาลอุทธรณ์ ถนนรัชดาภิเษก ซึ่งเป็นห้องทำงานของ ผู้พิพากษาอาวุโส และเจ้าหน้าที่บรรเทาสาธารณภัยควบคุมเพลิงไว้ได้แล้วนั้น โดยมีรายงานว่า ผู้พิพากษาศาลอุทธรณ์เเจ้งว่า เหตุเพลิงไหม้ดังกล่าวเกิดภายในห้องทำงานผู้พิพากษาซึ่งปกติก็จะมีผู้พิพากษามาเข้าเวรเพื่อพิจารณาสั่งประกันคดีในวันหยุดตามนโยบายของนายไสลเกษ วัฒนพันธุ์ อดีตประธานศาลฎีกา โดยขณะเกิดเหตุมีผู้พิพากษานั่งทำงานอยู่ในห้องเเละได้ออกไปเข้าห้องน้ำพอกลับเข้ามาก็พบกลุ่มควันไฟบริเวณเครื่องปรับอากาศ จึงรีบเเจ้งเจ้าหน้าที่รักษาความปลอดภัยนำถังดับเพลิงมาดับไฟ เเต่ไฟยังคงไหม้ลุกลามอยู่ จึงเเจ้งเจ้าหน้าที่ตำรวจเเละพนักงานดับเพลิงมาควบคุมเพลิงได้ เบื้องต้นเจ้าหน้าที่ตำรวจได้ตรวจสอบพื้นที่เเจ้งว่า เกิดจากไฟฟ้าลัดวงจร ยืนยันว่าเหตุไฟไหม้ดังกล่าวไม่มีเอกสารสำนวนได้รับความเสียหายเนื่องจากห้องที่เกิดเหตุเป็นห้องทำงานผู้พิพากษาไม่ใช่ห้องเก็บสำนวน โดยทรัพย์สินเสียหาย เป็นเครื่องปรับอากาศ อุปกรณ์คอมพิวเตอร์ อุปกรณ์เครื่องใช้สำนักงาน โดยวันนี้นายพศวัจณ์ กนกนาก ประธานศาลอุทธรณ์ พร้อมด้วย นายชนาธิป เหมือนพะวงศ์ เลขานุการศาลอุทธรณ์ นายชนุดม ปิติฤกษ์ รองเลขานุการฯ และเจ้าหน้าที่เมื่อรับแจ้งเหตุก็รีบมาตรวจดูความเรียบร้อยพร้อมสั่งการเจ้าหน้าที่เพื่อดับไฟโดยเร็ว ภายหลังไฟสงบก็ได้สั่งการให้เจ้าหน้าที่รักษาความปลอดภัยตรวจตราอุปกรณ์ไฟฟ้า เมื่อไม่ใช้งานให้ปิด พร้อมกำชับในเรื่องมาตรการการดูเเลรักษาความปลอดภัยเพื่อป้องกันเหตุเกิดขึ้นมาอีก อ่านข่าวที่เกี่ยวข้อง :พบห้องต้นเพลิงไฟไหม้ภายในศาลอุทธรณ์ ล่าสุดจนท.ควบคุมได้แล้ว,https://www.naewna.com/local/614037,2021_11_06
'ไอติม'ชูธงข้อเสนอยกเลิก ม.112 อ้างไม่ใช่การบ่อนทำลาย แต่คือหนทางรักษาฯ,"6 พ.ย.64 นายพริษฐ์ วัชรสินธุ หรือ ไอติม ผู้ก่อตั้งกลุ่มรัฐธรรมนูญก้าวหน้า โพสต์ข้อความบนเฟซบุ๊กพริษฐ์ วัชรสินธุ-ไอติม-Parit Wacharasindhu ในประเด็น ข้อเสนอยกเลิก ม.112 ไม่ใช่การบ่อนทำลาย แต่คือหนทางรักษา ระบอบประชาธิปไตยอันมีพระมหากษัตริย์ทรงเป็นประมุข โดยมีรายละเอียดดังนี้ ตลอดสัปดาห์ที่ผ่านมา ประเด็นเรื่องกฎหมายอาญามาตรา 112 ถูกพูดถึงในสังคมอย่างกว้างขวาง หลังจาก คณะราษฎรยกเลิก 112 หรือ ครย.112 เริ่มรณรงค์ล่ารายชื่อจากภาคประชาชนเพื่อยื่นข้อเสนอ #ยกเลิก112 สู่รัฐสภา โดยหลังจากมีการเปิดช่องทางการลงชื่อออนไลน์ (https://www.no112.org/) ตอนนี้มีจำนวนผู้ลงชื่อกว่า 100,000 คนแล้ว ปรากฎการณ์นี้สะท้อนให้เห็นว่าสังคมโดยรวมมีความพร้อมมากขึ้นที่จะถกเถียงประเด็นละเอียดอ่อนและพิจารณาการแก้ไขกฎหมายที่มีปัญหามายาวนาน จนนำไปสู่การแสดงจุดยืนต่างๆ ของพรรคการเมือง ทั้งพรรคที่ประกาศจุดยืนสนับสนุนการแก้ไขกฎหมายอาญามาตรา 112 และพรรคที่ประกาศจุดยืนไม่แก้ไขใดๆ ทั้งสิ้น ด้วยเหตุผลที่แตกต่างกันออกไป สำหรับผม นอกจากปัญหาของตัวกฎหมายและการบังคับใช้ (ซึ่งผมเคยสรุปไว้ว่ามี 3 ปัญหาหลักที่ทำให้ผมเห็นด้วยกับข้อเสนอ #ยกเลิก112 - https://www.facebook.com/paritw/posts/6474449022568790 ) อีกประเด็นหนึ่งที่เราควรทำความเข้าใจร่วมกัน คือความสัมพันธ์ระหว่างมาตรา 112 กับระบอบการปกครองแบบ ประชาธิปไตยอันมีพระมหากษัตริย์ทรงเป็นประมุข หลายพรรคการเมืองที่คัดค้านการแก้ไข 112 มักให้เหตุผลว่าเพราะพรรค ยึดมั่นในระบอบประชาธิปไตยอันมีพระมหากษัตริย์ทรงเป็นประมุข ซึ่งเปรียบเสมือนการผลักไสไล่ส่งให้ฝ่ายที่รณรงค์ให้แก้ไขหรือยกเลิกมาตรา 112 เป็นผู้ที่เป็นปฏิปักษ์กับระบอบประชาธิปไตยอันมีพระมหากษัตริย์ทรงเป็นประมุข ยุทธศาสตร์นี้เป็นสิ่งที่อันตรายมากต่อการสร้างความเข้าใจผิดกับสังคมเกี่ยวกับปัญหาของมาตรา 112 และอันตรายต่อการรักษา ระบอบประชาธิปไตยอันมีพระมหากษัตริย์ทรงเป็นประมุข ด้วย 3 เหตุผล 1. ระบอบประชาธิปไตยอันมีพระมหากษัตริย์ทรงเป็นประมุข เป็นสับเซต (subset) ของระบอบประชาธิปไตย หากเราจะจัดหมวดหมู่ของระบอบการปกครอง คำถามแรกที่สำคัญคืออำนาจสูงสุดอยู่กับใคร หากคำตอบคือประชาชน ระบอบการปกครองนั้นจะจัดอยู่ในร่มของระบอบ ประชาธิปไตย แต่หากอำนาจสูงสุดอยู่กับกลุ่มใดกลุ่มหนึ่งหรือคนใดคนหนึ่ง ระบอบการปกครองนั้นจะจัดอยู่ในร่มของระบอบ เผด็จการ ไม่ว่าจะเป็นระบอบเผด็จการทหาร (หากอำนาจสูงสุดอยู่กับกองทัพ) หรือ ระบอบราชาธิปไตย (หากอำนาจสูงสุดอยู่กับกษัตริย์) ภายใต้ร่มของระบอบประชาธิปไตย จะแบ่งออกเป็นระบอบการปกครองแบบประชาธิปไตยหลักๆ 3 ประเภท: (i) ระบอบประธานาธิบดี (presidential republic) (ii) ระบอบรัฐสภาแบบสาธารณรัฐ (parliamentary republic) (iii) ระบอบรัฐสภาแบบมีกษัตริย์เป็นประมุข (parliamentary constitutional monarchy) หากฝ่ายบริหารและฝ่ายนิติบัญญัติแยกออกจากกัน เราจะเรียกว่าเป็น (i) ระบอบประธานาธิบดี ซึ่งจะเป็นระบอบสาธารณรัฐโดยอัตโนมัติ เพราะหัวหน้ารัฐบาลหรือประธานาธิบดีจะทำหน้าที่ควบเป็นประมุข (เช่น สหรัฐอเมริกา เกาหลีใต้) แต่หากฝ่ายบริหารและฝ่ายนิติบัญญัติมีความสัมพันธ์กัน - เช่น ประชาชน เลือก ส.ส. ให้ไปเลือกนายกฯ - เราจะเรียกว่าเป็นระบอบรัฐสภา ซึ่งจะเป็น (ii) ระบอบรัฐสภาแบบสาธารณรัฐ ที่ประมุขมาจากการเลือกตั้งหรือแต่งตั้ง (เช่น เยอรมัน อิสราเอล) หรือ (iii) ระบอบรัฐสภาแบบมีกษัตริย์เป็นประมุข (เช่น สหราชอาณาจักร ญี่ปุ่น) ดังนั้น ระบอบประชาธิปไตยอันมีพระมหากษัตริย์ทรงเป็นประมุข จึงไม่ได้ซับซ้อนไปกว่าการเป็นระบอบรัฐสภาแบบมีกษัตริย์เป็นประมุข ซึ่งเป็นสับเซต (subset) หรือทางเลือกหนึ่งภายใต้ร่มใหญ่ของระบอบประชาธิปไตย - คำว่า กษัตริย์ทรงเป็นประมุข เป็นคำขยายเพื่อบอกว่าใครคือประมุขของประเทศ แต่สาระสำคัญของระบอบนี้ อยู่ที่ประเทศต้องปกครองด้วย ประชาธิปไตย ซึ่งต้องคุ้มครองสิทธิเสรีภาพในการแสดงออกที่ไม่เข้าข่ายการหมิ่นประมาท - การมีกฎหมายใดๆ ที่เป็นการจำกัดการวิพากษ์วิจารณ์โดยสุจริต จึงเป็นสิ่งที่ขัดกับหลักประชาธิปไตย 2. การยกเลิก มาตรา 112 เป็นข้อเสนอที่อยู่ในกรอบของระบอบประชาธิปไตยอันมีพระมหากษัตริย์ทรงเป็นประมุข แม้มีการยกเลิกมาตรา 112 ประเทศจะไม่ตกอยู่ในจุดที่หลุดออกจากกรอบของระบอบประชาธิปไตยอันมีพระมหากษัตริย์ทรงเป็นประมุข เพียงแต่จะมี 3 อย่างที่เปลี่ยนแปลงไป จากการที่พระมหากษัตริย์จะได้รับการคุ้มครองจากกฎหมายหมิ่นประมาทบุคคลทั่วไปแทน (i) การวิพากษ์วิจารณ์พระมหากษัตริย์โดยสุจริต หรือการแสดงความเห็นเกี่ยวกับพระมหากษัตริย์ที่เป็นจริงและเป็นประโยชน์ต่อประชาชน จะได้รับการคุ้มครองโดยอัตโนมัติ (จากมาตรา 329 และ 330) ตามที่ควรจะเป็นในระบอบประชาธิปไตย (ii) โทษในการหมิ่นประมาทพระมหากษัตริย์จะลดจากจำคุก 3-15 ปี มาเป็น 0-2 ปี เท่ากับโทษฐานหมิ่นประมาทบุคคลทั่วไป - ตรงนี้ไม่ผิดวิสัยจากระบอบประชาธิปไตยอันมีพระมหากษัตริย์ทรงเป็นประมุข เนื่องจากหลายประเทศที่ปกครองด้วยระบอบประชาธิปไตยอันมีพระมหากษัตริย์ทรงเป็นประมุขก็เลือกที่จะไม่มีกฎหมายหมิ่นประมาทพระมหากษัตริย์ที่นอกเหนือจากที่มีอยู่แล้วสำหรับบุคคลธรรมดา (เช่น สหราชอาณาจักร ญี่ปุ่น นอร์เวย์) ในขณะที่ประเทศอื่นที่มีกฎหมายหมิ่นประมาทพระมหากษัตริย์โดยเฉพาะ ส่วนใหญ่ก็มีฐานโทษที่ไม่สูงกว่า 0-2 ปี (เช่น สเปน 0-2 ปี, เดนมาร์ก 0-8 เดือน, เนเธอร์แลนด์ 0-4 เดือน) (iii) ผู้ที่มีสิทธิกล่าวโทษร้องทุกข์จะต้องเป็นผู้เสียหาย (พระมหากษัตริย์) หรือตัวแทนของผู้เสียหาย (สำนักพระราชวัง) เท่านั้น - ตรงนี้ก็ไม่ผิดวิสัยจากระบอบประชาธิปไตยอันมีพระมหากษัตริย์ทรงเป็นประมุข แต่หากใครกังวลว่าสถาบันพระมหากษัตริย์ต้องมาดำเนินการฟ้องร้องประชาชนเอง ทางออกหนึ่งคือการระบุเพิ่มเติมในกฎหมายหมิ่นประมาทไปได้โดยไม่ต้องคงไว้ซึ่งมาตรา 112 ว่าหากผู้เสียหายคือพระมหากษัตริย์ ให้มีผู้รับผิดชอบการฟ้องร้องที่ชัดเจน (เช่น ญี่ปุ่นกำหนดให้เป็นนายกฯ ในฐานะผู้นำรัฐบาล) ดังนั้น หากเราวิเคราะห์ตัว แก่น หรือใจความสำคัญของข้อเสนอยกเลิก 112 จะสังเกตเห็นว่าเป็นข้อเสนอที่ไม่เพียงแต่อยู่ภายในกรอบของระบอบประชาธิปไตยอันมีพระมหากษัตริย์ทรงเป็นประมุข แต่สอดคล้องกับหลักสากลของหลายประเทศทั่วโลกที่ปกครองด้วยระบอบแบบนี้ด้วย 3. การรักษาระบอบประชาธิปไตยอันมีพระมหากษัตริย์ทรงเป็นประมุข ต้องโอบรับคนเห็นต่าง มิใช่ผลักไสจนไร้ทางเลือก หากฝ่ายที่คัดค้านการแก้ไข ม.112 มองว่าเป้าหมายที่สำคัญที่สุดคือการรักษาระบอบประชาธิปไตยอันมีพระมหากษัตริย์ทรงเป็นประมุข การยกเลิกหรือแก้ไขกฎหมายอาญามาตรา 112 เพื่อให้สอดคล้องกับหลักประชาธิปไตยสากลที่คุ้มครองสิทธิเสรีภาพในการแสดงออกของประชาชน และเพื่อปกป้องเสถียรภาพ-เกียรติยศของสถาบันพระมหากษัตริย์ เป็นวิธีการที่ดีกว่าการคงกฎหมายที่มีปัญหาอย่าง ม.112 ไว้เหมือนเดิม การดึงดันผลักไสให้ทุกคนที่อยากเห็นการยกเลิกหรือแก้ไข ม.112 กลายเป็นผู้ ไม่หวังดี-ล้มล้าง-จาบจ้วง ทั้งที่เขาไม่ได้มีความต้องการแบบนั้น มีแต่จะส่งผลเสียต่อระบอบการปกครองแบบประชาธิปไตยอันมีพระมหากษัตริย์ทรงเป็นประมุข เพราะจะยิ่งเพิ่มการใช้กฎหมายเข้าปราบปรามคนที่เห็นต่าง ลดพื้นที่ปลอดภัยในการพูดคุย และทำให้ช่องทางในการหาฉันทามติเพื่อออกจากวิกฤติการเมืองรอบนี้แคบลงไปเรื่อยๆ การยกเลิก ม.112 จึงไม่ใช่การบ่อนทำลาย แต่กลับเป็นหนทางหนึ่งเพื่อรักษา ระบอบประชาธิปไตยอันมีพระมหากษัตริย์ทรงเป็นประมุข",https://www.naewna.com/politic/614017,2021_11_06
'ปิยะบุตร'กล้ามั้ย! 'ท่านใหม่' เอาด้วยขอแท็กทีมกับ'ดร.อานนท์'ดีเบตเรื่องม.112,สถาบันทิศทางไทย ประกาศรับเป็นเจ้าภาพส่งเทียบเชิญปิยะบุตร แสงกนกกุลขึ้นเวทีดีเบตกับดร.อานนท์ ศักดิ์วรวิชญ์ ในประเด็นร้อนมาตรา 112 ขณะที่ล่าสุดนั้น ท่านใหม่เอาด้วยขอแท็กทีมกับดร.อานนท์ จึงอยู่ที่ว่าปิยะบุตรจะกล้ารับคำท้านั้นหรือไม่??? 6 พฤศจิกายน 2564 จากรณีสถาบันทิศทางไทย ยินดีเป็นเจ้าภาพส่งเทียบเชิญ ดร.ปิยะบุตร แสงกนกกุล มาดีเบตกับ ดร.อานนท์ ศักดิ์วรวิชญ์ เรื่องกฏหมายอาญา ม.112 โดยหวังว่า ดร.ปิยะบุตร จะรับคำเชิญนั้น ล่าสุด ม.จ.จุลเจิม ยุคล หรือ ท่านใหม่ โพสต์ข้อความในเฟซบุ๊กว่า อจ. อานนท์ครับ ผมขอร่วมด้วยอีกคนได้ไหมครับ (อ่านข่าวที่เกี่ยวข้อง :'ท่านใหม่'ชี้'ม.112-ม.116'ไม่เกี่ยวการเมือง อย่าเปิดช่องให้'เด็กระยำ'จาบจ้วงได้อย่างเสรี),https://www.naewna.com/politic/614024,2021_11_06
"'ที่ดินระยอง'จ่อฟันโครงการ'ร็อคการ์เด้น บีช'ฝ่าฝืนคำสั่ง ยืนยันมติปรับวันละ1,000 บ.","คณะอนุกรรมการตรวจสอบการจัดทำสาธารณูปโภคที่ดินระยอง ลงพื้นที่ตรวจสอบโครงการร็อคการ์เด้น บีชฯ หลังได้รับการร้องเรียน พบฝ่าฝืนคำสั่งไม่ได้ดำเนินการจัดทำแก้ไข ซ่อมแชมสาธารณูปโภค ให้เป็นไปตามแผนผังโครงการและวิธีการจัดสรรที่ดินที่ได้รับอนุญาต ขีดเส้นให้เวลา 90 วัน ดำเนินการให้แล้วเสร็จ ก่อนแจ้งความดำเนินคดี พร้อมยืนยันมติปรับวันละ1,000 บาท 6 พ.ย.64 ผู้สื่อข่าวรายงานว่า เมื่อวันที่ 1 พ.ย.ที่ผ่านมา นายวิรัตน์ สุวรรณแก้วเจ้าพนักงานที่ดินจังหวัดระยอง ในฐานะเลขานุการคณะกรรมการจัดสรรที่ดินจังหวัดระยอง ได้รายงานผลการตรวจสอบข้อเท็จจริงเรื่องร้องเรียน กรณี นางจิรวัลย์ โมเลียซัน และนายทรงพล หุ่นนิรันดร์ร้องเรียนขอให้เพิกถอนใบรับรองผลการตรวจสอบสาธารณูปโภคประจำโครงการจัดสรรที่ดิน ร็อคการ์เด้น บีช และให้เพิกถอนมติที่ประชุมคณะกรรมการจัดสรรที่ดินจังหวัดระยอง ครั้งที่ 4/2563 เมื่อวันที่ 11กันยายน 2563 เรื่อง การยุติค่าปรับรายวัน วันละ 1,000 บาท ให้แก่บริษัทชูชีพเฮ้าส์ซิ่งแลนด์ จำกัด โดยรายงานดังกล่าว ระบุว่า คณะอนุกรรมการตรวจสอบการจัดทำสาธารณูปโภคฯ ได้ลงพื้นที่ตรวจสอบการจัดทำสาธารณูปโภคในโครงการจัดสรรที่ดินดังกล่าวเมื่อวันที่ 26ตุลาคม 2564 และที่ประชุมคณะกรรมการจัดสรรที่ดินจังหวัดระยอง ในการประชุมครั้งที่ 4/2564 เมื่อวันที่ 29ตุลาคม 2564 ได้พิจารณาและมีมติ ดังนี้ 1.ประเด็นเรื่องการจัดทำสาธารณูปโภคในโครงการจัดสรรที่ดิน เมื่อข้อเท็จจริงปรากฎว่าบริษัท ชูชีพเฮ้าส์ชิ่งแลนด์ จำกัด ผู้จัดสรรที่ดิน โครงการจัดสรที่ดิน ร็อค การ์เด้น บีช ไม่ได้ดำเนินการจัดทำ/แก้ไข/ซ่อมแชมสาธารณูปโภค ให้เป็นไปตามแผนผังโครงการและวิธีการจัดสรรที่ดินที่ได้รับอนุญาต จึงให้บริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ดำเนินการจัดทำ/แก้ไข/ซ่อมแชมสาธารณูปโภคในโครงการจัดสรรที่ดินให้คงสภาพดังที่ได้จัดทำขึ้นตามแผนผังโครงการและวิธีการจัดสรรที่ดิน ดังนี้ -บ่อตรวจคุณภาพน้ำ ให้ดำเนินการจัดทำให้ถูกต้องตามแผนผังโครงการและวิธีการ -จัดสรรที่ดิน และให้สามารถตรวจคุณภาพน้ำของโครงการจัดสรรที่ดิ้น ก่อนที่จะระบายน้ำออกจากโครงการจัดสรรที่ดิน - ระบบระบายน้ำ ให้ดำเนินการจัดให้มีระบบระบายน้ำ ตามแผนผังโครงการและวิธีการจัดสรรที่ดิน โดยผ่านบ่อตรวจคุณภาพน้ำ ก่อนที่จะระบายน้ำออกจากโครงการจัดสรรที่ดิน - ถนนในโครงการ ให้ดำเนินการจัดทำแก้ไข/ซ่อมแซมถนนในโครงการตามแผนผังโครงการและวิธีการจัดสรรที่ดิน -ช่องว่างระหว่างแปลง ให้ดำเนินการจัดทำช่องว่างระหว่างแปลงให้มีแนวเขตที่ดินที่ชัดเจน ตามแผนผังโครงการและวิธีการจัดสรรที่ดิน - แนวเขื่อนหิน พิจารณาแล้วปรากฎว่า ได้ระบุแนวเขื่อนหินลงในแผนผังโครงการและวิธีการจัดสรรที่ดิน จึงถือได้ว่า แนวเขื่อนหินที่ปรากฎในแผนผังโครงการและวิธีการจัดสรรที่ดินเป็น สาธารณูปโภคในโครงการจัดสรรที่ดินดังกล่าว จึงให้บริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ดำเนินการ จัดทำแก้ไข/ซ่อมแซมแนวเขื่อนหินที่ปรากฎตามแผนผังโครงการและวิธีการจัดสรรที่ดิน โดยให้บริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ดำเนินการให้แล้วเสร็จภายใน 90วัน นับแต่วันที่รับหนังสือแจ้ง และเมื่อพ้นกำหนดระยะเวลาแล้ว ให้คณะอนุกรรมการตรวจสอบการจัดทำสาธารณูปโภคฯ เจ้าพนักงานที่ดินจังหวัดระยอง สาขาแกลง และเทศบาลตำบลสุนทรภู่ เข้าร่วมตรวจสอบการจัดทำ/แก้ไข/ซ่อมแซมสาธารณูปโภคในโครงการจัดสรรที่ดินดังกล่าว หากพบว่าบริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ดำเนินการไม่แล้วเสร็จภายในกำหนดระยะเวลาดังกล่าว ถือว่าบริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ฝ่าฝืนคำสั่งของคณะกรรรมการจัดสรรที่ดินจังหวัดระยอง ตามมาตรา 65ประกอบมาตรา 52มาตรา 43และมาตรา 4แห่งพระราชบัญญัติการจัดสรรที่ดิน พ.ศ. 2543 และคณะกรรมการจัดสรร ที่ดินจังหวัดระยองขอมอบหมายให้เจ้าพนักงานที่ดินจังหวัดระยอง สาขาแกลง แจ้งความต่อพนักงานสอบสวนเพื่อดำเนินคดีกับบริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ตามกฎหมายต่อไป 2.ประเด็นเรื่องการระบายน้ำเสียลงสู่แหล่งน้ำสาธารณะทำให้เกิดมลพิษ กรณีที่ผู้ร้องเรียนอ้างว่า บริษัท ชูชีพเฮ้าส์ซิ่งแลนด์ จำกัด ผู้จัดสรรที่ดิน ได้ทำการระบายน้ำเสียผ่านท่อข้ามสะพานสูง น้ำฝน และน้ำที่ใช้ในครัวเรือนไหลลงสู่ท่อเดียวกัน ระบายลงสู่คลองสาธารณประโยชน์ ทำให้น้ำทะเลบริเวณปากคลองเป็นสีดำมีฟองขาว หากสัมผัสจะมีอาการคัน พิจารณาแล้วเห็นว่า ตามที่ประเด็นที่ร้องเรียนเป็นกรณีการลักลอบทิ้งน้ำเสียลงในคลองสาธารณประโยชน์ ซึ่งตามพระราชบัญญัติกำหนดแผนและขั้นตอนการกระจายอำนาจให้แก่องค์กรปกครองส่วนท้องถิ่น พ.ศ.2542 กรมควบคุมมลพิษได้มอบให้องค์กรปกครองส่วนท้องถิ่นดำเนินการในเรื่องการจัดการน้ำเสียจึงเป็นภารกิจหลักภารกิจหนึ่งที่องค์กรปกครองส่วนท้องถิ่นต้องดำเนินการ อีกทั้งองค์กรปกครองส่วนท้องถิ่นยังต้องปฏิบัติตามกฎหมายที่เกี่ยวข้องด้วย อาทิ เช่น พระราชบัญญัติส่งเสริมและรักษา คุณภาพสิ่งแวดล้อมแห่งชาติ พ.ศ.2535พระราชบัญญัติการสาธารณสุข พ.ศ.2535และที่แก้ไขเพิ่มเติมเป็นต้น ดังนั้น จึงเป็นอำนาจหน้าที่ตามกฎหมายที่เทศบาลตำบลสุนทรภู่ ซึ่งเป็นองค์กรปกครองส่วนท้องถิ่นในพื้นที่ ที่จะต้องบังคับใช้กฎหมายในเรื่องการจัดการน้ำเสีย ในส่วนนี้จึงไม่ใช่อำนาจหน้าที่ของคณะกรรมการจัดสรรที่ดินจังหวัดระยองแต่อย่างใด 3.ประเด็นขอให้เพิกถอนมติที่ประชุมคณะกรรมการจัดสรรที่ดินจังหวัดระยอง ในการประชุมครั้งที่ 4/2563 เมื่อวันที่ 11กันยายน 2563 เรื่องการยุติค่าปรับรายวัน วันละ 1,000บาท ให้แก่บริษัทชูชีพเฮ้าส์ซิ่งแลนด์ จำกัด ฝ่ายเลขาฯ ตรวจสอบแล้ว ในการประชุมดังกล่าว คณะกรรมการจัดสรรที่ดินจังหวัดระยอง ได้พิจารณาและมีมติในข้อ 1ให้ลงโทษปรับบริษัท ชูชีพเฮ้าส์ซึ่งแลนด์ จำกัด ผู้จัดสรรที่ดิน แต่วันที่ 13กุมภาพันธ์ 2563ถึงวันที่ 10 กรกฎาคม 2563 แล้ว คณะกรรมการจัดสรรระยองจึงไม่อาจพิจารณาให้มีผลย้อนหลังได้ ทั้งนี้ สำนักงานที่ดินจังหวัดระยอง ได้มีหนังสือแจ้ง บริษัท ชูชีพเฮ้าซึ่งแลนด์ จำกัดตามมติคณะกรรมการจัดสรรที่ดินจังหวัดระยองดังกล่าวแล้ว ผู้สื่อข่าวรายงานว่า สำหรับโครงการบ้านจัดสรร ร็อคการ์เด้นบีช ระยอง เคยตกเป็นข่าวมาอย่างต่อเนื่อง หลังจากถูกตัวแทนชาวบ้านกลุ่มหนึ่งที่อาศัยอยู่ในหมู่บ้านโครงการบ้านจัดสรร ร็อคการ์เด้นบีช ระยองตั้งอยู่เลขที่ 229 ม.6 ต.กร่ำ อ.แกลง จ.ระยอง ที่ร่วมกันเป็นโจทก์ยื่นฟ้องต่อศาลแพ่ง ถนนรัชดา แผนกคดีผู้บริโภค เพื่อดำเนินคดีผู้จัดสรรโครงการ ร็อคการ์เด้นบีช ระยอง ได้แก่ บริษัท ชูชีพเฮาส์ซิ่งแลนด์ จำกัด(จำเลยที่ 1), บริษัท ร็อคการ์เด้นบีช จำกัด(จำเลยที่ 2) และบริษัท ร็อคการ์เด้นกรุ๊ป จำกัด(จำเลยที่ 3) ในความผิดฐาน 1.ละเมิดทำการตัดท่อส่งน้ำเข้าบ้านของผู้ซื้อที่ดินจัดสรรในโครงการ 2.ไม่ดำเนินการจัดสร้างสาธารณูปโภคให้เป็นไปตามใบอนุญาตจัดสรร ที่ได้รับอนุญาต เมื่อช่วงต้นปี 2561 ที่ผ่านมา จนกระทั่งเมื่อวันที่ 17 ก.พ.64 ที่ผ่านมา ศาลฎีกา ถนนรัชดา แผนกคดีผู้บริโภค ได้มีคำสั่งไม่อนุญาตให้จำเลยฎีกาและยกคำร้องและไม่รับฎีกาของจำเลยทั้งสาม หลังจากศาลชั้นต้นและชั้นอุทธรณ์ได้มีคำพิพากษาไปแล้ว สร้างความดีใจให้กับลูกบ้านเป็นอย่างมากในการเรียกร้องความเป็นธรรม +++อ่านข่าวที่เกี่ยวข้อง :ชาวบ้านเฮ!ศาลตีตกไม่รับฎีกาคดีผู้จัดสรรที่ดิน'ร็อคการ์เด้นบีชฯ'สั่งจ่าย 8 ล้านดูแลลูกบ้าน ++อ่านข่าวที่เกี่ยวข้อง :ลูกบ้านร๊อคการ์เด้นบีช ระยองได้เฮ!อีกครั้ง ติดตั้งมิเตอร์น้ำประปาฟรี -001",https://www.naewna.com/local/614034,2021_11_06
วิวทุ่งนา! ชวนสายธรรมชาติเช็คอิน กินอาหารรสเด็ด อร่อยสุดฟิน ท่ามกลางนาข้าว,ร้านอาหาร มานี มีนา ซึ่งตกแต่งแบบธรรมชาติ เรียบง่าย มีการ ปลูกข้าว สะพานไม้ ทำเป็นจุดถ่ายรูปเช็คอินซึ่งเป็นกระแสคนชอบธรรมชาติในช่วงนี้ นางสาว กัญญาลาภไพวงค์กล่าวว่า ที่ตั้งชื่อร้านอาหารมานี มีนา เพราะว่าเป็นร้านอาหารที่อยู่กลางทุ่งนา ซึ่งมีคอนเซ็ป อร่อยฟิน กินกลางทุ่ง เพื่ออยากให้ลูกค้าที่มา ได้นั่งชมบรรยากาศวิวทุ่งนา เพื่ออยากให้นึกถึงบรรยากาศอยู่ต่างจังหวัด นึกถึงบ้านที่เปิดแนวทุ่งนา ก็เพราะอยากให้ลูกค้าที่มาเที่ยวพัทยาได้ชมบรรยากาศแบบธรรมชาติ ลูกทุ่ง บรรยากาศที่โล่ง อยากให้ลูกค้าได้ถ่ายรูปเล่น อยากให้เป็นอีก1จุดเช็คอินของพัทยา ซึ่งที่ร้านก็มีหลายซุ้มแต่ละซุ้มก็มีชื่อเรียกที่แตกต่างกันออกไป เช่น ซุ้มขุนแผน ซุ้มขุนช้าง ซุ้มข้าวหอม ซึ่งทางร้านมีการตกแต่งในสไตล์ลูกทุ่ง ภายในร้านมีทั้งอาหาร กาแฟ เค้ก ของหวาน และมีเมนูอาหารมากว่า100รายการ เพื่ออยากตอบโจทย์ลูกค้าที่เดินทางมาที่ร้าน ส่วนอาหารที่ลูกค้าชอบสั่งมากที่สุด ก็คือ หมูกรอบทอดน้ำปลา หมูกรอบคั่วพริกเกลือ โดยทางร้านยังมีเมนูที่หาชิมได้ยาก เช่น กุ้งซ่า ยำผักกูด สำหรับช่วงลอยกระทงนั้นลูกค้าที่มากินที่ร้านเราก็จะมีกระทงแจกให้กับลูกค้าอีกด้วย สำหรับ ร้านมานีมีนา ตั้งอยู่พัทยากลาง อยู่ติดกับหมูบ้านช้างพัทยา อ.บางละมุง จ.ชลบุรี ร้านเปิดบริการตั้งแต่09.00-21.00น. เปิดให้บริการทุกวันหรือติดต่อได้ที่เพจเฟซบุ๊กhttps://www.facebook.com/maneemeena.pattaya/เบอร์โทร095 851 5224 -007,https://www.naewna.com/likesara/614031,2021_11_06
อดีตนางนพมาศโร่แจ้งความ! ถูกอดีตผู้สมัครนายกสัตหีบ ลักถอดสายไฟจากหม้อมิเตอร์,"อดีตนางนพมาศ ร้องทนายดังสัตหีบแจ้ง ตร.ดำเนินคดีอดีตผู้สมัครนายกเมืองสัตหีบ ลักถอดสายไฟฟ้าออกจากหม้อมิเตอร์ ทำให้เสียทรัพย์ กว่า 2 ล้านบาท วันที่ 6 พฤศจิกายน 2564 นางวาสนา อายุ 64 ปี ชาวจ.ชลบุรี พร้อมด้วย นายประทีป นาคบังเกิด ทนายความจากศูนย์ช่วยเหลือประชาชนจังหวัดชลบุรี ได้เข้าแจ้งความร้องทุกข์ต่อ พ.ต.ท.นเรศ บุญที สว.สอบสวน สภ.สัตหีบ ว่าเมื่อวันที่ 29 ต.ค.64 เวลา ประมาณ 16.30 น. นายสภา ยามสมมุติ หรือ แจ๊ค กับนางเพ็ญ ได้ขับรถยนต์เก๋ง นิสสันสีดำ ไม่ทราบหมายเลขทะเบียน เข้ามาจอดที่บริเวณหน้า รีสอร์ทของนางวาสนาแล้วใช้ไขควงถอดสายไฟฟ้าออกจากมิเตอร์ วัดจ่ายกระแสไฟฟ้าออกไปโดยไม่ทราบสาเหตุ ทำให้กระแสไฟฟ้าดับทันที มิเตอร์วัดการจ่ายค่ากระแสไฟฟ้าทำงานผิดปกติ ตัวเลขในการจ่ายกระแสไฟฟ้าคลาดเคลื่อนอย่างมาก ทำให้ต้องจ่ายค่าไฟฟ้าเกินกว่าปกติ และมิเตอร์ไฟฟ้าได้รับความเสียหาย ซึ่งทางการไฟฟ้าสวัสดิการทหารเรือเจ้าของมิเตอร์ไฟฟ้า จะมาแจ้งความดำเนินคดีกับ นางวาสนาฯ ในฐานะความผิดฐานลักทรัพย์ และลักขโมยกระแสไฟฟ้าใช้ นอกจากนี้แล้ว ยังมีสิ่งของภายในรีสอร์ท เสียหายอีกหลายอยาง เช่น แอร์คอนดิชั่น ประมาณ 10 กว่าเครื่อง เครื่องปั่นไฟฟ้า ขนาด 100 เคบี วงจรจ่ายกระแสไฟฟ้าเสียหาย และเครื่องใช้ไฟฟ้าอีกหลายรายการ รวมมูลค่าความเสียหาย ประมาณ 2,000,000 บาท เป็นการกระทำความผิดทำให้เสียทรัพย์ จึงได้มาลงบันทึกประจำวันไว้เป็นหลักฐาน เพื่อให้ติดตามจับกุมตัวนายสภาและนางเพ็ญ มาดำเนินคดีตามกฎหมาย จนกว่าคดีจะถึงที่สุด พ.ต.ท.นเรศ บุญที สว.สอบสวน สภ.สัตหีบ ได้ลงบันทึกประจำวันไว้เป็นหลักฐาน เพื่อดำเนินการตามกฏหมาย ต่อไปแล้ว นางวาสนา กล่าวว่า ตนเองไม่ทราบว่า ที่นายแจ็ค มาถอดสายไฟฟ้าออกจากมิเตอร์ในรีสอร์ทของตน อย่างอุกอาจเช่นนี้เพื่ออะไร จึงได้ปรึกษาทนายความ และนำความเข้าแจ้งร้องทุกข์ต่อ ตำรวจ สภ.สัตหีบ เพื่อดำเนินคดีให้ถึงที่สุด ดังกล่าว ด้านนาย ประทีป นาคบังเกิด ทนายความฯ กล่าวว่า ได้นำผู้เสียหายมาแจ้งความร้องทุกข์กับ พนักงานสอบสวน เพื่อให้ดำเนินคดีกับผู้ก่อเหตุ พร้อมกับแจ้งให้กิจการสวัสดิการไฟฟ้า ฐานทัพเรือสัตหีบ เจ้าของมิเตอร์ไฟฟ้าทราบ เพื่อมาแจ้งความร้องทุกข์กับเจ้าหน้าที่ตำรวจ เพื่อดำเนินการตามกฏหมายกับผู้ก่อเหตุต่อไป สำหรับ นางวาสนา ในอดีตเป็นดาวของโรงเรียน ผ่านการประกวดเทพีและนางนพมาศ มาหลายสนาม เป็นภรรยาของอดีตกำนันตำบลแสมสาร หลังจากสามีเสียชีวิตลง จึงได้เข้ามาบริหาร รีสอร์ท แทนสามี ด้านนายสภา อดีตเป็นผู้สมัครนายกเทศบาลเมืองสัตหีบ เมื่อ 28 มี.ค.64 ที่ผ่านมา แต่ไม่ได้รับการเลือกตั้งแต่อย่างใด",https://www.naewna.com/local/614023,2021_11_06
ปภ. แจ้ง11จังหวัดภาคใต้เฝ้าระวังฝนตกหนัก เตรียมรับมืออุทกภัยช่วงวันที่ 7-13 พ.ย.64,"วันที่ 6 พฤศจิกายน 2564เวลา 16.50 น. กองอำนวยการป้องกันและบรรเทาสาธารณภัยกลาง (กอปภ.ก) โดยกรมป้องกันและบรรเทาสาธารณภัย (ปภ.) กระทรวงมหาดไทย ได้รับแจ้งจากกองอำนวยการน้ำแห่งชาติว่า ได้ประเมินและวิเคราะห์สถานการณ์น้ำจากแผนที่ฝนคาดการณ์ (ONE MAP) ของกรมอุตุนิยมวิทยาและสถาบันสารสนเทศทรัพยากรน้ำ (องค์กรมหาชน) พบว่าในช่วงวันที่ 7 – 13 พฤศจิกายน 2564 เนื่องจากคาดการณ์มรสุมตะวันออกเฉียงเหนือที่พัดปกคลุมอ่าวไทยและภาคใต้จะมีกำลังแรงขึ้น ทำให้ภาคใต้มีฝนตกหนักถึงหนักมากบางแห่ง โดยมีพื้นที่เสี่ยงเฝ้าระวังอุทกภัย 11 จังหวัดภาคใต้ ได้แก่ นครศรีธรรมราช สตูล พัทลุง สงขลา ปัตตานี ยะลา นราธิวาส สุราษฎร์ธานี กระบี่ ระนอง และภูเก็ต แยกเป็น 1. พื้นที่เฝ้าระวังน้ำท่วมฉับพลันและน้ำป่าไหลหลากบริเวณที่ลาดเชิงเขา บริเวณจังหวัดนครศรีธรรมราช สตูล พัทลุง สงขลา ปัตตานี ยะลา และนราธิวาส 2. พื้นที่เฝ้าระวังระดับน้ำในอ่างเก็บน้ำขนาดกลางที่มีปริมาณน้ำมากกว่าร้อยละ 80 และมีแนวโน้มเพิ่มสูงขึ้น เสี่ยงน้ำล้นกระทบพื้นที่ลุ่มต่ำบริเวณท้ายอ่างเก็บน้ำ บริเวณจังหวัดสุราษฎร์ธานี กระบี่ ระนอง และภูเก็ต 3. พื้นที่เฝ้าระวังระดับน้ำเพิ่มขึ้นในพื้นที่ลุ่มต่ำบริเวณแม่น้ำตาปี จังหวัดสุราษฎร์ธานี คลองท่าดีและคลองชะอวด จังหวัดนครศรีธรรมราช ทะเลสาบสงขลา จังหวัดสงขลา แม่น้ำปัตตานี จังหวัดยะลา, จังหวัดปัตตานี และแม่น้ำโก-ลก จังหวัดนราธิวาส กองอำนวยการป้องกันและบรรเทาสาธารณภัยกลาง (กอปภ.ก) โดยกรมป้องกันและบรรเทาสาธารณภัย (ปภ.) จึงได้แจ้งให้ 11 จังหวัดภาคใต้ และศูนย์ป้องกันและบรรเทาสาธารณภัยเขตในพื้นที่ดังกล่าว จัดเจ้าหน้าที่ติดตามข้อมูลสภาพอากาศ อย่างใกล้ชิดตลอด 24 ชั่วโมง เน้นการเฝ้าระวังพื้นที่ที่มีปริมาณฝนสะสม และพื้นที่เสี่ยงที่ลาดเชิงเขา พื้นที่ลุ่มต่ำ พื้นที่ชุมชนเมืองที่อาจได้รับผลกระทบ และประสานองค์กรปกครองส่วนท้องถิ่นแจ้งเตือนประชาชนในพื้นที่เสี่ยงภัยทราบล่วงหน้า พร้อมทั้งให้จัดเจ้าหน้าที่ชุดปฏิบัติการ รถปฏิบัติการ และเครื่องจักรกลสาธารณภัยเข้าประจำจุดเสี่ยงน้ำท่วม รวมถึงประสานการปฏิบัติร่วมกับหน่วยงานพลเรือน ทหาร ตำรวจ เครือข่ายอาสาสมัคร และจิตอาสา เพื่อแก้ไขปัญหาและให้การช่วยเหลือประชาชนได้ทันทีที่เกิดภัย หากมีแนวโน้มจะเกิดสถานการณ์รุนแรงในพื้นที่ ให้จังหวัดดำเนินการตามแผนเผชิญเหตุอย่างเคร่งครัด สำหรับประชาชน โดยเฉพาะผู้ที่อาศัยอยู่ในพื้นที่เสี่ยงภัย ขอให้ติดตามข่าวสารและการแจ้งเตือนภัยจากทางราชการอย่างใกล้ชิด หากมีประกาศหรือคำเตือนขอให้ปฏิบัติตามคำแนะนำอย่างเคร่งครัด หากพบเห็นหรือได้รับความเดือดร้อนจากสถานการณ์ภัยสามารถแจ้งเหตุและขอความช่วยเหลือทางไลน์ ปภ.รับแจ้งเหตุ1784 โดยเพิ่มเพื่อน Line ID @1784DDPM และแอปพลิเคชัน พ้นภัย รวมถึงสายด่วนนิรภัย1784 ตลอด 24 ชั่วโมง เพื่อประสานให้การช่วยเหลือโดยด่วนต่อไป /////",https://www.naewna.com/local/614015,2021_11_06
เกรียนคีย์บอร์ดจ่อซวย! 'พุทธะอิสระ'ฮึ่มด่าไม่เป็นไร แต่อย่าใส่ร้ายด้วยความเท็จ,6 พ.ย.64นายสุวิทย์ ทองประเสริฐ หรืออดีตพระพุทธะอิสระ อดีตเจ้าอาวาสวัดอ้อน้อย จ.นครปฐม ได้โพสต์เฟซบุ๊ก หลวงปู่พุทธะอิสระ (Buddha Isara) พร้อมแคปชั่นข้อความที่มีการโพสต์โจมตีกล่าวหาด้วยถ้อยคำสุ่มเสี่ยง โดยระบุว่า ด่าไม่เป็นไร แต่อย่าใส่ร้ายด้วยความเท็จ หากนำความเท็จมาใส่ร้าย แล้วอย่ามาไหว้สวยๆ ไม่อยากรวยกระเช้า และก็เบื่อที่จะต้องมานั่งฟังเรื่องเล่า ตีหน้าเศร้า จบลงตรงประโยคที่ว่า รู้เท่าไม่ถึงการณ์ เป็นแบบนี้มาเป็นสิบๆ คนแล้ว ซึ่งก็มีทั้งพระทั้งฆราวาส ก็ยังไม่รู้จักหลาบจำ อ่านต้นฉบับที่นี่ -001,https://www.naewna.com/local/614005,2021_11_06
ไม่รอด! ผู้ต้องหาวิ่งหนีลงน้ำคูเมือง ขณะนำตัวส่งฝากขังศาล-อ้อนขอประกันตัว,วันที่ 6 พฤศจิกายน 2564 พ.ต.อ.ศักดิ์ดา ขำโพธิ์ทัย รองผู้บังคับการตำรวจภูธรจังหวัดพะเยา พ.ต.อ.บวร ไชยคำ ผกก.สภ.เมืองพะเยา ร่วมกับเจ้าหน้าที่ตำรวจ ส.ภ.เมืองพะเยา ได้เกลี้ยกล่อมให้นายวัชรพงศ์ฯ ให้ขึ้นมาจากน้ำที่บริเวณคูเมืองในเขตเทศบาลเมืองพะเยา แล้วนำตัวกลับมายังสภ.เมืองพะเยา และนำส่งฝากขังศาลต่อไป ทั้งนี้ก่อนเกิดเหตุ ผู้ต้องหาวิ่งหลบหนี เจ้าหน้าที่ตำรวจ สภ.เมืองพะเยา จะนำตัวนายวัชรพงศ์ฯไปฝากขังที่ศาลจังหวัดพะเยา เมื่อลงจากสถานีตำรวจเพื่อที่จะขึ้นรถ นายวัชรพงศ์ฯได้วิ่งหลบหนีออกมาทั้งที่สวมกุญแจมือ เจ้าหน้าที่ตำรวจจึงได้แจ้งให้สายตรวจแต่ละพื้นที่สกัดจับ จนได้มาพบตัวที่บริเวณคูเมืองรอบตัวเมืองพะเยา โดยนายวัชรพงศ์ฯเมื่อเห็นเจ้าหน้าที่ตำรวจจึงได้กระโดดลงน้ำ จนกระทั่งเจ้าหน้าตำรวจได้เกลี้ยกล่อมให้ขึ้นมาจากน้ำ และต่อรองขอให้ได้ประกันตัว หลังจากที่เกลี้ยกล่อมนานประมาณ 30 นาที นายวัชรพงศ์ฯ ก็ยอมขึ้นมาจากน้ำ และทางเจ้าหน้าที่ตำรวจจะได้นำกลับ สภ.เมือง สวบสวนหาสาเหตุในการหลบหนีในครั้งนี้ พร้อมกับจะส่งตัวฝากขังที่ศาลต่อไป -007,https://www.naewna.com/local/614008,2021_11_06
ชาวบ้านผวาเชื้อโรค คนมักง่ายลักลอบทิ้ง'ซากหมู'กว่า1ตัน! เน่าเหม็นส่งกลิ่นคลุ้ง,"6 พฤศจิกายน 2564น.ส.เพชรรัตน์ ภูมาศนายอำเภอนางรอง จ.บุรีรัมย์ ได้มอบหมายให้นายจักรกฤษ ร่วมกูล ปลัดอำเภอฝ่ายความมั่นคง ร่วมกับปศุสัตว์อำเภอนางรอง และปะคำ เจ้าหน้าที่ตำรวจ สภ.หนองไทร เจ้าหน้าที่เทศบาลตำบลปะคำ กำนัน ผู้ใหญ่บ้าน และหน่วยกู้ภัยตำรวจทางหลวงบุรีรัมย์จุดนางรอง ได้ลงพื้นที่ตรวจสอบซากหมูตาย หลังได้รับแจ้งจากชาวบ้านว่า มีผู้ลักลอบนำซากหมูจำนวนมากมาทิ้ง ภายในบริเวณป่าโคกใหญ่ ซึ่งอยู่ริมถนนทางหลวงหมายเลข 348 นางรอง-ปะคำ ก่อนถึงตัวอำเภอปะคำประมาณ 3 กิโลเมตร จากการตรวจสอบเบื้องต้น พบซากหมูถูกนำมาทิ้งกระจาย 3 จุดภายในป่า รวมประมาณกว่า 1 ตัน หรือ 1,000 กิโลกรัม โดยไม่ได้มีการฝังหรือกำจัดอย่างถูกวิธี ทำให้เริ่มส่งกลิ่นเหม็นเน่าคละคลุ้งไปทั่วและมีแมลงวันตอม หนอนไต่ยั่วเยี๊ยะ โดยซากหมูที่พบเป็นหมูสดสภาพแยกชิ้นส่วน ทั้งหัว ขา ขนาดใหญ่ และกระดูกหมูที่ถูกชำแหละเนื้อออกแล้ว มีทั้งที่บรรจุอยู่ในถุงพลาสติกและไม่ได้บรรจุถุงพลาสติก ซึ่งเบื้องต้น เจ้าหน้าที่สำนักงานปศุสัตว์จังหวัดบุรีรัมย์ ปศุสัตว์อำเภอนางรองและปะคำ ร่วมกับเจ้าหน้าที่ตำรวจ และเจ้าหน้าที่กรมป่าไม้ ได้นำซากหมูดังกล่าวไปดำเนินการฝังกลบตามวิธีการที่เหมาะสม ฉีดพ่นยาฆ่าเชื้อบริเวณหลุมฝังและบริเวณข้างเคียง พร้อมทั้งจะได้เก็บตัวอย่างไปส่งตรวจว่าซากหมูดังกล่าวติดเชื้อโรคหรือไม่ ขณะเดียวกันก็จะได้เร่งหาตัวบุคคลที่ลักลอบนำซากหมูดังกล่าวมาทิ้ง เพื่อสอบถามถึงสาเหตุที่นำมาทิ้ง หากพบมีเจตนากระทำผิดก็จะดำเนินคดีตามกฎหมาย พร้อมเร่งประชาสัมพันธ์แนวทางการปฏิบัติและช่องทางการติดต่อเมื่อพบสัตว์ป่วย หรือตาย หรือต้องสงสัยเป็นโรค หรือพบเบาะแสการทิ้งซากสุกรให้แก่ประชาชนในพื้นที่ทราบ ด้านนายระลึก อาษากูล กำนันตำบลหนองไทร บอกว่า จุดที่มีผู้ลักลอบนำซากหมูตายมาทิ้งในป่าชุมชน อยู่ห่างจากถนนใหญ่เพียงประมาณ 15 เมตร ซึ่งป่าดังกล่าวชาวบ้านในพื้นที่ได้ใช้ประโยชน์ร่วมกันทั้งเก็บเห็ด ผักป่า ไปบริโภคและขาย แต่เมื่อมีการนำซากสัตว์มาทิ้ง โดยที่ไม่รู้ว่าสัตว์ดังกล่าวติดเชื้อโรคระบาดหรือไม่ ก็ทำให้คนในพื้นที่หวาดกลัวไม่กล้าเข้าไปเก็บของป่าบริเวณดังกล่าว เพราะเกรงจะติดเชื้อโรค ก็อยากให้เจ้าหน้าที่ตรวจสอบให้ชัดเจนว่าซากหมูดังกล่าวมีเชื้อโรคหรือไม่ และอยากให้หาตัวบุคคลที่นำมาทิ้งและดำเนินคดีตามกฎหมายด้วย จะได้ไม่ลักลอบนำมาทิ้งสร้างความเดือดร้อนให้กับผู้อื่น หรือกระทบกับสิ่งแวดล้อมด้วย . (010)",https://www.naewna.com/local/614003,2021_11_06
ภัยสังคม! มิจฉาชีพหลอกขายส่งสินค้าร้านของชำ ก่อนเชิดเงินหนี,"6 พ.ย. ผู้สื่อข่าว จ.กาฬสินธุ์ รายงานว่า เพจฝากบอกเมืองบัวขาว ออกมาโพสต์เตือนภัยโดยมีข้อความระบุว่า #ฝากไปถึง #ฝากบอกเมืองบัวขาว #ฝากแจ้งเตือนภัย สำหรับพ่อค้าแม่ค้าร้านขายของชำต่างๆ #ในเขตอำเภอกุฉินารายณ์ ในช่วงเช้าของวันที่ 1 พฤศจิกายน 2564 ได้มีชายร่างอ้วนท้วม ขับรถกระบะตู้ทึบ #ได้ไปนำเสนอลงของขายให้กับร้านค้าต่างๆในเขตอำเภอกุฉินารายณ์เป็นลักษณะของบิลเงินสด #แล้วลงของไม่ตรงตามที่ตกลงกันไว้ของไม่ครบบ้าง แล้วแจ้งร้านค้าว่าจะนำมาเคลมลง และลงให้อีกครั้ง #พร้อมเก็บเงินไปด้วย สุดท้ายก็ไม่มาตามที่นัดไว้ #สร้างความเสียหายให้กับร้านค้าต่างๆเป็นเงินมากพอสมควร พี่น้องท่านใดพบเห็นชายที่ขับรถ เหมือนในรูป สามารถแจ้งทางเจ้าหน้าที่ตำรวจได้เลยเด้อครับ #ข้อสังเกตของผู้ก่อเหตุเดินขากะเผลก/ ผมด้านหลังมีรอยด่างขาวตรงกลาง จากนั้นผู้สื่อข่าวได้ลงพื้นที่ พบกับผู้เสียหาย ทราบชื่อ น.ส.อุมารินทร์ สีเลา อายุ 30 ปี เจ้าของร้านขายของชำตั้งเจริญพาณิชย์ เลขที่ 36/1 หมู่ 12 ต.บัวขาว อ.กุฉินารายณ์ จ.กาฬสินธุ์ ซึ่งเป็นหนึ่งในผู้เสียหายที่ถูกหลอก โดย น.ส.อุมารินทร์ กล่าวว่า เมื่อวันที่ 2 พ.ย. ที่ผ่านมา มีชาย 3 คน ขับรถมาจอดที่ร้าน โดยใช้ยานพาหนะเป็นรถกระบะตู้ทึบสีบรอนซ์ แต่ป้ายทะเบียนสังเกตเห็นไม่ชัด แล้วมีชายรูปร่างท้วม เดินขากะเผลก 1 คน ลงมาพูด เพื่อติดต่อขายสินค้าให้กับตนเอง หลังจากนั้นก็มีชายคนที่ 2 ลงมาพูดจาขายสินค้าช่วยอีกคน ก่อนจะมีคนที่ 3 ตามมา ยืนอยู่บริเวณหน้าร้าน โดยทั้งหมด บอกว่า เป็นเซลมีสินค้ามาขายให้แบบถูกกว่าท้องตลาดและร้านค้าอื่นๆ โดยจะปล่อยเครดิต ให้ 15 วัน หรือเรียกง่ายๆ ว่า ฝากของขายแล้วค่อยเก็บเงินทีหลัง แต่มีเงื่อนไขและข้อแม้ว่า จะต้องเปิดบิลเงินสด 1 บิลก่อน ถึงจะสามารถทำเป็นเครดิตให้ได้ และสินค้าที่เปิดบิลเงินสด สามารถที่จะเคลมหรือเปลี่ยนเป็นสินค้าที่ต้องการได้ โดยพยายามพูดจาหว่านล้อมจนตนเองหลงเชื่อ และไม่ได้ทันสังเกตว่าชาย 3 คนนั้นเป็นเซลขายของจริงหรือไม่ นางสาวอุมารินทร์ กล่าวต่อว่า จากนั้นกลุ่มชายดังกล่าวใช้เวลาอยู่ที่ร้านตนประมาณ 30 นาที ตนเองจึงได้สั่งของกับทั้ง 3 คน โดยของที่ได้รับซื้อและได้เขียนบิลมาให้มีมูลค่า 14,124 บาท ตนได้จ่ายเป็นเงินสดและมีการโอนไปทำบัญชีธนาคาร โดยคนร้ายเมื่อได้รับเงินแล้วได้แจ้งว่าช่วงเวลาประมาณ 14.00 น จะเอาสินค้ามาเปลี่ยนให้แต่เวลาผ่านไปปรากฏว่า คนร้ายไม่มาตามนัด ตนจึงมาตรวจเช็ครายการสินค้าแล้วก็ปรากฏว่าได้สินค้าไม่ครบตามจำนวน และเป็นสินค้าที่ไม่มีคุณภาพ จึงได้พยายามติดต่อไปทางเบอร์โทรศัพท์ ที่อยู่ในบิลรายการสินค้ารวมถึงเบอร์โทรศัพท์ที่คนร้ายได้เขียนไว้ให้แต่ไม่สามารถติดต่อได้ จึงได้รู้ว่าถูกหลอกแน่นอน นางสาวอุมารินทร์ กล่าวอีกว่า ทั้งนี้วันเกิดเหตุกล้องวงจรปิดที่ร้านของตนเสีย จึงไม่สามารถจับภาพคนร้ายได้ แต่ยังโชคดีที่กลุ่มคนร้าย โดยเฉพาะชายรูปร่างท้วมเดินขากระเพกซึ่งเป็นหนึ่งในคนร้ายได้ไปหลอกขายของให้กับร้ายค้าอีกแห่งหนึ่งที่อยู่ใกล้กัน แต่ร้านดังกล่าวไม่รับ ซึ่งกล้องวงจรปิดจับภาพคนร้ายได้ ก่อนที่เจ้าของร้านนำมาให้ตน จึงได้เข้าแจ้งความที่สภ.กุฉินารายณ์ เพื่อให้เจ้าหน้าที่ติดตามตัวมาดำเนินคดี พร้อมออกมาเตือนภัยให้กับร้านค้าต่างๆให้ระวังกลุ่มคนร้ายกลุ่มนี้. -008",https://www.naewna.com/local/613997,2021_11_06
