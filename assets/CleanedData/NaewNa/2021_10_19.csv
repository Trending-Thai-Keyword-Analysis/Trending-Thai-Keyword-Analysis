title,summary,link,published
ไทยตอนบนฝนลดลง ภาคใต้ยังคงมีฝนฟ้าคะนองเกิดขึ้น,เมื่อเวลา 05.00 น.วันที่ 19 ตุลาคม 2564 รายงานลักษณะอากาศทั่วไป พยากรณ์อากาศ 24 ชั่วโมงข้างหน้า ร่องมรสุมพาดผ่านภาคใต้ตอนบน มีกำลังอ่อนลง ในขณะที่บริเวณความกดอากาศสูงจากประเทศจีนยังคงแผ่ลงมาปกคลุมประเทศไทยตอนบน และทะเลจีนใต้ตอนบน ทำให้มีลมตะวันออกพัดปกคลุมอ่าวไทยและภาคใต้ ลักษณะเช่นนี้ทำให้ประเทศไทยตอนบนมีฝนลดลง ส่วนภาคใต้ยังคงมีฝนฟ้าคะนองเกิดขึ้น ฝุ่นละอองขนาดเล็ก ในช่วงของฤดูฝนการสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยวันนี้ เป็นดังนี้ ภาคเหนือ มีฝนร้อยละ 30 ของพื้นที่ ส่วนมากบริเวณจังหวัดแม่ฮ่องสอน เชียงใหม่ ลำพูน ตาก กำแพงเพชร พิษณุโลก พิจิตร และเพชรบูรณ์ อุณหภูมิต่ำสุด 21-23 องศาเซลเซียส อุณหภูมิสูงสุด 30-33 องศาเซลเซียส ลมตะวันออกเฉียงเหนือ ความเร็ว 10-20 กม./ชม. ภาคตะวันออกเฉียงเหนือ มีฝนร้อยละ 30 ของพื้นที่ ส่วนมากบริเวณจังหวัดเลย ชัยภูมิ ขอนแก่น มหาสารคาม นครราชสีมา บุรีรัมย์ สุรินทร์ ศรีสะเกษ และอุบลราชธานี อุณหภูมิต่ำสุด 20-22 องศาเซลเซียส อุณหภูมิสูงสุด 28-31 องศาเซลเซียส ลมตะวันออกเฉียงเหนือ ความเร็ว 10-20 กม./ชม. ภาคกลาง มีฝนร้อยละ 30 ของพื้นที่ ส่วนมากบริเวณจังหวัดนครสวรรค์ อุทัยธานี ชัยนาท นครปฐม สุพรรณบุรี กาญจนบุรี ราชบุรี สมุทรสงคราม และสมุทรสาคร อุณหภูมิต่ำสุด 20-23 องศาเซลเซียส อุณหภูมิสูงสุด 28-30 องศาเซลเซียส ลมตะวันออกเฉียงเหนือ ความเร็ว 10-20 กม./ชม. ภาคตะวันออก มีฝนร้อยละ 30 ของพื้นที่ ส่วนมากบริเวณจังหวัดนครนายก ชลบุรี ระยอง จันทบุรี และตราด อุณหภูมิต่ำสุด 21-23 องศาเซลเซียส อุณหภูมิสูงสุด 29-30 องศาเซลเซียส ลมตะวันออกเฉียงเหนือ ความเร็ว 10-30 กม./ชม.ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร ภาคใต้ (ฝั่งตะวันออก) มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดสุราษฎร์ธานี นครศรีธรรมราช พัทลุง สงขลา ปัตตานี ยะลา และนราธิวาส อุณหภูมิต่ำสุด 22-24 องศาเซลเซียส อุณหภูมิสูงสุด 28-34 องศาเซลเซียส ลมตะวันตกเฉียงใต้ ความเร็ว 10-30 กม./ชม.ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร ภาคใต้ (ฝั่งตะวันตก) มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดพังงา ภูเก็ต กระบี่ ตรัง และสตูล อุณหภูมิต่ำสุด 20-26 องศาเซลเซียส อุณหภูมิสูงสุด 32-34 องศาเซลเซียส ลมตะวันตกเฉียงใต้ ความเร็ว 10-30 กม./ชม.ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร กรุงเทพมหานครและปริมณฑล มีฝนร้อยละ 30 ของพื้นที่ อุณหภูมิต่ำสุด 22-23 องศาเซลเซียส อุณหภูมิสูงสุด 30-32 องศาเซลเซียส ลมตะวันออกเฉียงเหนือ ความเร็ว 10-20 กม./ชม. - 006,https://www.naewna.com/local/609801,2021_10_19
'โคลิน พาวเวลล์'รมต.ต่างประเทศผิวสีคนแรกของสหรัฐฯ เสียชีวิตจากโควิดในวัย 84 ปี,"เมื่อวันที่ 19 ตุลาคม 2564สำนักข่าวบลูมเบิร์ก เสนอข่าว Colin Powell, U.S. Army General Turned Top Diplomat, Dies at 84 ระบุว่า โคลิน พาวเวลล์ (Colin Powell) อดีตรัฐมนตรีกระทรวงการต่างประเทศสหรัฐอเมริกา เสียชีวิตแล้วในวัย 84 ปี ด้วยอาการป่วยจากการติดเชื้อโควิด-19 โดยอ้างการเปิดเผยของครอบครัวผ่านทางเฟซบุ๊ก ว่า โคลิน พาวเวลล์ นั้นรักษาตัวอยู่ที่ศูนย์การแพทย์แห่งชาติ วอเตอร์ รีด ก่อนจะเสียชีวิต ทั้งที่ได้ฉีดวัคซีนครบ 2 เข็มแล้ว โคลิน พาวเวลล์ เริ่มชีวิตการเป็นทหารโดยเข้าร่วมรบในสงครามเวียดนาม รวมถึงประจำการในเยอรมนีตะวันตกและเกาหลีใต้ จากนั้นในช่วงสงครามอ่าวเปอร์เซียครั้งแรกเมื่อปี 2533 ได้รับแต่งตั้งแป็นประธานคณะเสนาธิการร่วม อย่างไรก็ตาม ในช่วงสงครามอ่าวเปอร์เซียครั้งที่ 2 เมื่อปี 2546 พล.อ.โคลิน พาวเวลล์ ถูกวิพากษ์วิจารณ์เรื่องข้อกล่าวหาว่าประเทศอิรักมีอาวุธทำลายล้างสูงเป็นภัยคุกคามต่อสหรัฐฯ และโลก เพื่อหาเหตุให้รัฐบาลสหรัฐฯ ขณะนั้น สั่งทหารยกทัพบุกอิรักเพื่อโค่นล้ม ซัดดัม ฮุสเซน (Saddam Hussein) ผู้นำสูงสุดของอิรักในเวลานั้น ลอยด์ ออสติน (Lloyd Austin) รัฐมนตรีกระทรวงกลาโหมสหรัฐฯ และยังเป็นรัฐมนตรีกระทรวงกลาโหมผิวสีคนแรก โพสต์ข้อความผ่านทวิตเตอร์ กล่าวว่า เป็นไปไม่ได้ที่จะแทนที่ พล.อ.โคลิน พาวเวลล์ ซึ่งเป็นเพื่อนและที่ปรึกษาส่วนตัวที่ยอดเยี่ยมของตน และตอนนี้ตนก็รู้สึกเหมือนมีช่องว่างในใจขึ้นมาเมื่อนึกถึงการสูญเสียดังกล่าว ทั้งนี้ โคลิน พาวเวลล์ เป็นรัฐมนตรีกระทรวงการต่างประเทศคนแรกของสหรัฐฯ ที่เป็นคนผิวสี สำหรับประวัติของ โคลิน พาวเวลล์ นั้นเกิดเมื่อวันที่ 5 เม.ย.2480 ที่เมืองนิวยอร์ก สหรัฐฯ สำเร็จการศึกษาปริญญาตรีด้านธรณีวิทยาในปี 2501 จากวิทยาลัยเมืองแห่งนิวยอร์ก และปริญญาโทบริหารธุรกิจจากมหาวิทยาลัยจอร์จวอชิงตัน ในปี 2514 ขณะที่ประวัติการเป็นทหารรับใช้ชาตินั้น ในปี 2505 ระหว่างประจำการในเวียดนามใต้ ในตำแหน่งที่ปรึกษาทางการทหาร ขณะออกลาดตระเวนถูกกับดักหนามที่ทำจากไม้ที่ฝ่ายข้าศึกทำขึ้นจนได้รับบาดเจ็บ ทำให้ได้รับเหรียญกล้าหาญเพอร์เพิลฮาร์ท นอกจากนี้ยังได้รับเหรียญกล้าหาญบรอนซ์สตาร์ และเหรียญกล้าหาญโซลเยอร์เมดัล จากวีรกรรมในการเข้าช่วยเหลือเพื่อนทหารที่เฮลิคอปเตอร์ตก หลังสำเร็จการศึกษาจากวิทยาลัยการสงครามกองทัพบก โคลิน พาวเวลล์ ได้รับแต่งตั้งเป็นผู้บังคับกองพันของทหารสหรัฐฯ ที่ประจำการในเกาหลีใต้ ก่อนถูกย้ายมาประจำที่กระทรวงกลาโหม ต่อมาได้เลื่อนขั้นเป็นนายพลหนึ่งดาว (พลจัตวา) ในสังกัดกองพลน้อยที่ 101 หน่วยส่งกำลังทางอากาศ (Airborne) ด้านประวัติทางการเมือง ได้รับแต่งตั้งเป็นผู้ช่วยรัฐมนตรีกระทรวงกลาโหม แคสปาร์ ไวน์เบอร์เกอร์ (Caspar Weinberger) สมัยประธานาธิบดี โรนัลด์ เรแกน (Ronald Reagan) จากนั้นได้ย้ายไปเป็นผู้ช่วยของ แฟรงค์ คาร์ลุซซี (Frank Carlucci) ที่ปรึกษาด้านความมั่นคง และ ปธน.เรแกน ได้แต่งตั้งให้ โคลิน พาวเวลล์ เป็นที่ปรึกษาด้านความมั่นคงในเวลาต่อมา ในปี 2532 ช่วงท้ายของสงครามเย็น ในยุคที่ มิคาอิล กอร์บาชอฟ (Mikhail Gorbachev) ดำรงตำแหน่งผู้นำสูงสุดของสหภาพโซเวียต ปธน.เรแกน ได้แต่งตั้งให้ โคลิน พาวเวลล์ เป็นประธานคณะเสนาธิการร่วม ก่อนจะเกษียณอายุจากกองทัพในปี 2536 ด้วยชั้นยศนายพลสี่ดาว (พลเอก) จากนั้นในสมัยประธานาธิบดี จอร์จ ดับเบิลยู บุช จึงได้รับการแต่งตั้งให้ดำรงตำแหน่งรัฐมนตรีกระทรวงการต่างประเทศ - 006",https://www.naewna.com/inter/609803,2021_10_19
โควิดวันนี้ ชลบุรีติดเชื้อเพิ่ม 310 ราย คลัสเตอร์ทหารเรือยังพุ่ง,"เมื่อเวลา 06.30 น.วันที่ 19 ตุลาคม 2564สำนักงานประชาสัมพันธ์จังหวัดชลบุรี - Chonburi PR รายงานว่า วันนี้มีรายงานผู้ติดเชื้อโควิด-19 รายใหม่ จำนวน 310 ราย 1. Cluster เขตพื้นที่ทหารเรือ อำเภอสัตหีบ 12 ราย สะสม 1,307 ราย 1.1 ทหารเกณฑ์ 7 ราย 1.2 ข้าราชการทหารเรือ 5 ราย 2. Cluster บริษัท ช. สุนทร การช่าง จำกัด อำเภอสัตหีบ 9 ราย สะสม 12 ราย 3. สถานประกอบการในจังหวัดระยองหลายแห่ง 25 ราย สะสม 4,101 ราย และจังหวัดอื่นๆรวมสะสม 1,700 ราย 4. อาชีพเสี่ยงพบปะผู้คนจำนวนมาก 7 ราย 5. บุคลากรทางการแพทย์ 4 ราย 6. ให้ประวัติเดินทางมาจากพื้นที่เสี่ยงต่างจังหวัด 6.1 กทม. 1 ราย 6.2 จังหวัดเพชรบูรณ์ 1 ราย 7. สัมผัสผู้ป่วยยืนยัน 7.1 ในครอบครัว 101 ราย 7.2 จากสถานที่ทำงาน 72 ราย 7.3 บุคคลใกล้ชิด 11 ราย 7.4 ร่วมวงสังสรรค์ 2 ราย 8. สัมผัสผู้ป่วยยืนยัน (อยู่ระหว่างสอบสวนโรค) 18 ราย 9. อยู่ระหว่างการสอบสวนโรค 47 ราย การระบาดของโควิด-19 ระลอกเดือนเมษายน เริ่มจากแหล่งสถานบันเทิง สู่ครอบครัว มาสู่เพื่อนร่วมงาน มาสู่ชุมชนที่พักอาศัยพนักงาน แรงงาน ซึ่งมีปัจจัยเสี่ยงมาจากการทานข้าวร่วมกัน หรือมีกิจกรรมใกล้ชิด สังสรรค์แม้จะเป็นเพียงกลุ่มเล็ก 2-3 คนในเพื่อนสนิท ทำให้เกิดการระบาดเป็นกลุ่มก้อน (Cluster) ในที่มีผู้คนรวมตัวกัน ทั้งในในสถานประกอบการ ตลาด แคมป์คนงานก่อสร้าง และชุมชนที่พักอาศัย ค่ายทหาร ขอความร่วมมือ แหล่งชุมชุมชนดังนี้ ตลาด 1. ผู้ค้าหรือลูกจ้าง ไม่สัมผัสใกล้ชิดกับผู้ค้าหรือลูกจ้างร้านอื่น ๆ ไม่ทานอาหารใกล้ชิดด้วย 2. ไม่สังสรรค์ 3. ป่วยต้องหยุด 4. ทำความสะอาดห้องน้ำสม่ำเสมอ โดยเฉพาะจุดสัมผัสร่วม หลังออกจากห้องน้ำต้องล้างมือทุกครั้ง ไม่ใช้มือจับหน้าโดยไม่ล้างมือ 5. ใส่แมสก์ตลอดเวลา 6. เมื่อมีผู้ติดเชื้อในตลาด หากมีการตรวจเชิงรุก ขอให้รับการตรวจเชิงรุกทุกคน 7. เมื่อมีการปิดตลาด ขอความร่วมมือผู้สัมผัส หรือมีความเสี่ยงต่อการติดเชื้อให้หยุดอยู่บ้าน 8. ไม่รับแรงงานต่างด้าวจากพื้นที่เสี่ยง 9 มีการสุ่มตรวจ ATK สม่ำเสมอ สถานประกอบการ 1. ไม่สังสรรค์ ไม่ตั้งวงดื่มเหล้า 2. อาหารต้องไม่ทานใกล้ชิดด้วย 3. ป่วยต้องหยุด 4. จุดสัมผัสร่วม ต้องทำความสะอาดบ่อยๆ เช่น ลูกบิด ราวบันได สแกนนิ้วมือ เซ็นชื่อแล้วต้องล้างมือทันที 5. เคร่งครัดในสุขอนามัยส่วนบุคคล ใส่แมสก์ตลอดเวลา ล้างมือบ่อยๆ อยู่ห่างๆกัน 6 สุ่มตรวจ ATK สม่ำเสมอ สำหรับผู้สัมผัสใกล้ชิดผู้ติดเชื้อโควิด-19 ต้องมีการกักตัวอย่างเข้มงวด ไม่ออกไปแพร่เชื้อ การควบคุมป้องกันการระบาดของโควิด-19 ในจังหวัดชลบุรี อยู่บนพื้นฐานของสมดุลระหว่าง การควบคุมโรค เศรษฐกิจ สังคม ปัจจัยความเร็วในการแพร่ระบาดของโควิด-19 ขึ้นกับการเคลื่อนที่นอกบ้านของประชาชน ความใกล้ชิดกัน รวมทั้งระยะเวลาในการใกล้ขิดกัน นอกเหนือจากการไม่เคร่งครัดในสุขอนามัยส่วนบุคคล หากไม่ล้างมือก่อนจับหน้า เชื้อเข้าทางจมูก ปากตา ทำให้มีการติดเชื้อและแพร่ระบาดได้ ในสภาวะการณ์ที่โควิด-19 มีการระบาดในวงกว้าง จนอาจกลายเป็นโรคประจำถิ่น เชื้อไม่ได้หมดสิ่นไป ทำให้มีโอกาสในการติดเชื้อได้ แต่ต้องไม่ให้เกิดการระบาดจนระบบสาธารณสุขรองไม่ไหว และต้องไม่เสียชีวิต ดังนั้นจึงขอความร่วมมือทุกภาคส่วนปฏิบัติตามมาตรการควบคุมโรคของจังหวัดชลบุรี ค้นให้มาก กักให้ดี ชีวิตวิถีใหม่ ร่วมใจฉีดวัคซีน 1 ค้นให้มาก สถานที่ให้บริการประชาชน แหล่งชุมนุมชน ต้องมีการคัดกรองด้วย ATK สม่ำเสมอ ประชาชนที่มีอาการหรือสงสัยสัมผัสใกล้ชิดผู้ติดเชื้อโควิด-19 ให้มีการตรวจ ATK คัดกรอง 2 กักให้ดี ผู้สัมผัสผู้ติดเชื้อให้กักตัวให้ดี ผู้ติดเชื้อต้องแยกกัก ไม่ให้แพร่เชื้อสู่ผู้อื่น 3 ชีวิตวิถีใหม่ ทุกคนต้องเคร่งครัดในสุขอนามัยส่วนบุคคล อยู่ห่างกัน หมั่นล้างมือ แมสก์ต้องใส่ เขื้อเข้าทาง จมูก ปาก ตา ต้องไม่จับหน้า โดยไม่ล้างมือ ทุกคนต้องสามารถอยู่ร่วมกันได้อย่างปลอดภัยในสถานการณ์ที่โควิด-19 ยังคงต้องหลงเหลือ ( smart living with covid-19 )และอาจกลายเเป็นเชื้อประจำถิ่น สถานที่ให้บริการประชาชน ต้องมีมาตรการควบคุมปัองกัน ( covid-19 free setting) 4 ร่วมใจฉีดวัคซีน วัคซีนลดความรุนแรงของโควิด-19 ได้ 100% แต่ผู้ที่ฉีดวัคซีนแล้ว ยังคงสามารถติดเชื้อโควิด-19 ได้ ยังคงต้องมีสุขอนามมัยส่วนบุคคล ขอความร่วมมือทุกท่านในการฉีดวัคซีน เพื่อลดความเร็วในการระบาด และลดความรุนแรงของโควิด-19 โดยเฉพาะผู้สูงอายุและผู้ที่มีโรคประตำตัว ขณะนี้ยังคงมีผู้เสียชีวิตจากโควิด-19 ส่วนใหญ่จะเป็นผู้สูงอายุและมีโรคประจำตัว และเป็นผู้ที่ไม่ฉีดวัคซีน เสียชีวิตรายใหม่ทั้ง 3 รายของวันนี้ (อายุเฉลี่ย 59 ปี) ซึ่งทั้ง 3 ราย เป็นผู้สัมผัสผู้ป่วยยืนยัน (บุคคลใกล้ชิด) ของผู้ป่วยยืนยันรายก่อนหน้า มีปัจจัยเสี่ยงร่วมที่ทำให้ความรุนแรงของโรคที่นำไปสู่การเสียชีวิต คือการมีโรคประจำตัว ได้แก่ โรคเบาหวาน ความดันโลหิตสูง โรคไขมันในเลือดสูง โรคไตเรื้อรัง และทุกรายไม่พบประวัติการรับวัคซีน ดังนั้น การฉีดวัคซีนจะช่วยป้องกันไม่ให้ป่วยหนัก ผู้สูงอายุและผู้ป่วยเรื้อรังควรได้รับการฉีดวัคซีนป้องกันโรคโควิด 19 เนื่องจากบุคคลกลุ่มนี้มีอัตราป่วยหนักหรือเสียชีวิตจากโรคโควิด 19 มากกว่ากลุ่มอื่น - 006",https://www.naewna.com/local/609802,2021_10_19
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 19ตุลาคม2564มีรายละเอียดดังต่อไปนี้... ผู้ติดเชื้อรวม :241,838,063 ผู้เสียชีวิตรวม : 4,919,377 รักษาหายรวม :219,107,793 ยอดรวมประเทศที่ติดเชื้อ:www.worldometers.info",https://www.naewna.com/inter/609805,2021_10_19
'ญี่ปุ่น'เตรียมให้ปชช.โชว์หลักฐานฉีดวัคซีน ก่อนเข้าร้านอาหาร,19 ต.ค.64 สำนักข่าวซฺนหัวรายงานว่า รัฐบาลญี่ปุ่นประกาศว่าจะเริ่มให้ประชาชนทดลองแสดงหลักฐานการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) หรือผลตรวจโรคที่เป็นลบ ก่อนเข้าใช้บริการร้านอาหาร ตั้งแต่สัปดาห์นี้เป็นต้นไป เพื่อรักษาเสถียรภาพของกิจกรรมทางเศรษฐกิจควบคู่กับป้องกันการแพร่กระจายของเชื้อไวรัส การทดลองครั้งนี้จะอนุญาตให้ร้านอาหารขยายระยะเวลาเปิดให้บริการได้ และประชาชนที่มีหลักฐานการฉีดวัคซีนป้องกันโรคโควิด-19 หรือผลตรวจโรคที่เป็นลบ จะสามารถร่วมรับประทานอาหารกันเป็นกลุ่มใหญ่ขึ้นได้ รัฐบาลท้องถิ่นหลายแห่งยังคงรักษามาตรการป้องกันโรคโควิด-19 บางประการไว้ หลังการยกเลิกภาวะฉุกเฉินทั่วประเทศ เมื่อวันที่ 1 ต.ค. ที่ผ่านมา รัฐบาลญี่ปุ่นระบุว่าการทดลองดังกล่าวเพื่อเตรียมรับมือกับการติดเชื้อระลอกใหม่ที่อาจเกิดขึ้นในฤดูหนาวนี้ จะเริ่มขึ้นที่ร้านอาหารสไตล์ญี่ปุ่นในจังหวัดเกียวโตในวันพฤหัสบดี (21 ต.ค.) ตามมาด้วยร้านอิซากายะสไตล์ญี่ปุ่นในจังหวัดฮอกไกโด และร้านอาหารในโรงแรมในจังหวัดฟุกุโอกะ แม้ว่าจำนวนผู้ป่วยโรคโควิด-19 รายวันในญี่ปุ่นจะลดลงอย่างต่อเนื่อง หลังตัวเลขสูงทุบสถิติเมื่อช่วงฤดูร้อนที่ผ่านมา แต่ผู้เชี่ยวชาญทางการแพทย์หลายคนต่างออกมาเตือนถึงการติดเชื้ออีกระลอกที่อาจเกิดขึ้นช่วงฤดูหนาวนี้ ทั้งนี้ รัฐบาลญี่ปุ่นต้องการใช้การทดลองครั้งนี้เป็นกรอบการทำงานเพื่อเลี่ยงการระงับกิจกรรมทางเศรษฐกิจอีกครั้ง โดยการทดลองแสดงหลักฐานเช่นนี้เคยถูกนำไปใช้กับการเข้าชมการแข่งขันฟุตบอลแล้วก่อนหน้านี้ ที่มาxinhuathai,https://www.naewna.com/inter/609810,2021_10_19
'เสกสกล'ตีแสกหน้า'ปู' ออกคลิปน้ำท่วม'54 แก้ตัวน้ำขุ่นๆ ไม่เกรงใจปชช.,"เสกสกลตีแสกหน้าปูออกคลิปน้ำท่วม'54 แก้ตัวน้ำขุ่นๆ ฟอกตัวอย่างไม่เกรงใจประชาชน โยนบาปให้คนอื่น เมื่อวันที่ 19 ตุลาคม 2564 ที่ทำเนียบรัฐบาล นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี กล่าวถึงกรณีอดีตนายกฯ ยิ่งลักษณ์ ชินวัตร เผยแพร่คลิป น(า)ทีวิปโยค : 10 ปีมหาอุทกภัยย้อนรอยเหตุการณ์น้ำท่วมใหญ่ปี 2554 สมัยรัฐบาลยิ่งลักษณ์ โดย นายเสกสกล ได้ออกมาเปิดเผยว่า อดีตนายกฯ ยิ่งลักษณ์ และอดีตรัฐมนตรีในรัฐบาลทักษิณคิดเพื่อไทยทำอีกหลายคน โดยเฉพาะ นายปลอดประสพ สุรัสวดี และนายกิตติรัตน์ณ ระนองอดีต รองนายกฯ ได้ให้สัมภาษณ์พาดพิง กล่าวหาหน่วยงานรัฐ รวมไปถึงพยายามแก้ตัวน้ำขุ่นๆ ฟอกตัวอย่างไม่เกรงใจประชาชนที่ทุกข์ระทมขมขื่น มีชีวิตเหมือนตกนรกทั้งเป็นหลายเดือนจากการบริหารจัดการน้ำไร้ประสิทธิภาพในยุคนั้น ในยุครัฐบาลยิ่งลักษณ์น้ำท่วมปี 2554 ยาวข้ามปีไปถึง 2555คนไทยจำได้ดี น้ำท่วมกินพื้นที่กว่า 36 ล้านไร่ ครอบคลุมพื้นที่ 65 จังหวัด ไล่ตั้งแต่เชียงใหม่ลงมาถึง กทม.ประชาชนเดือดร้อนกว่า 12 ล้านคน คนตายอย่างน้อย 815 คน มีคนไทยกว่า 5 ล้านคน กลายเป็นผู้อพยพคนงานเกือบ 650,000 คน ตกงานหรือได้รับผลกระทบอย่างหนัก มีนักวิชาการธนาคารโลกประเมินมูลค่าความเสียหายทางเศรษฐกิจ 1.425 ล้านล้านบาท แต่มาวันนี้นางสาวยิ่งลักษณ์กับพวกกลับหน้ามึนถึงขนาดออกมาโยนขี้ให้คนอื่นไปทั่ว ไม่เห็นความบกพร่องผิดพลาดของพวกตนเลย พยายามแก้ตัวน้ำขุ่นๆ ด้วยวาทกรรมเดิมๆ ทั้งๆ ที่ความจริง รัฐบาลยิ่งลักษณ์แถลงนโยบายในวันที่ 23 สิงหา 2554 หากใส่ใจกับการแก้ปัญหาจริงๆ เหมือนการออกพาสปอร์ตและแก้ปัญหาให้พี่ชาย ทักษิณ ชินวัตร ที่หนีคดีอยู่ ย่อมจะสามารถแก้ปัญหาให้ประชาชนทุเลาลงได้มากกว่านี้หลายเท่านัก สถานการณ์น้ำท่วมปี54 ส่งสัญญาณมาจากพายุไหหม่า และนกเต็น ตั้งแต่เดือน มิ.ย.และ ก.ค.2554 มีสถานการณ์น้ำท่วม ประชาชนเดือดร้อนจำนวนมาก แต่ยิ่งลักษณ์ กว่าจะลงมือแก้ปัญหาจริงๆ จังๆ ก็กลางเดือนกันยา 54กว่าจะตั้งศูนย์ปฏิบัติการช่วยเหลือผู้ประสบภัยก็เดือนตุลา 54 ใช้สนามบินดอนเมืองเป็นศูนย์ แล้วสุดท้ายขนาดดอนเมืองยังปล่อยให้ท่วม แล้วชีวิตชาวบ้านจะเหลืออะไร นั่นเป็นช่วงเวลาแห่งความทุกข์ยากของคนไทย ที่ต้องทนอยู่กับนายกฯโง่ๆ และรัฐบาลหุ่นเชิดที่คอยแต่รับคำสั่งจากคนแดนไกลอย่างแท้จริง นายเสกสกล กล่าวว่า หลายฝ่ายถอดบทเรียนตรงกัน ว่าปัญหาใหญ่ส่วนหนึ่งในอุทกภัยปี 54 นอกจากน้ำท่วมเยอะสูงสุดในประวัติศาสตร์แล้วยังมีประสิทธิภาพต่ำของรัฐบาล ที่ทำงานมุ่งแก้ปัญหาเฉพาะหน้าเป็นหลัก แต่ขาดความรวดเร็วและคิดไม่รอบด้านขาดการวางแผนและเตรียมการป้องกันที่ดีแย่งซีนกันทำงาน เอาการเมืองเข้ามาเกี่ยวข้องกับการแก้ปัญหาการสื่อสารในยามวิกฤตล้มเหลวสิ้นเชิง อย่างการแถลงข่าวของ ปลอดประสพ สุรัสวดี ที่เป็นหัวหน้าทีมปฏิบัติการของ ศปภ.เมื่อ 13 ตุลาคม 2554 ผ่านการถ่ายทอดสดทางทีวี บอกว่าขณะนี้สถานการณ์น้ำท่วมในปทุมธานีเริ่มวิกฤต จึงขอเตือนให้ประชาชนในพื้นที่ปทุมธานีและใกล้เคียงอพยพมาอยู่ที่ดอนเมือง จนสร้างความปั่นป่วนไปทั่ว แล้วหลังจากนั้น น้ำก็ท่วมศูนย์ ศปภ.ถึงบันไดเครื่องบิน จนต้องย้ายหนี เป็นภาระของสังคมเสียอีก แม้แต่ของบริจาคประชาชน ยังมุบมิบ ติดป้ายเอาหน้าหาเสียง อมทั้งของหลวงของราษฎร ตัวนายกฯ ก็อ่านแถลงการณ์ผิดๆ ถูกๆ เป็นที่น่าเวทนาแก่ใจของคนไทยในขณะนั้น ส่วนนายกิตติรัตน์เองก็ทำได้เพียงไปร้องไห้กับนักลงทุนต่างชาติ ผลสำรวจออกมา ชาวบ้านจดจำชัดเจนว่าใครช่วย ใครเป็นที่พึ่งในยามนั้นมากที่สุด คือ ทหาร จิตอาสา หรืออาสาสมัครภาคประชาชน และสื่อมวลชน ยิ่งกว่านั้น การมาฟอกตัวเรื่อง พรก.น้ำ 3.5 แสนล้านบาท ก็เป็นการบิดเบือน เอาดีใส่ตัว เอาชั่วให้คนอื่น โครงการน้ำที่รัฐบาลยิ่งลักษณ์เร่งรัดผลักดัน ทำโครงการเป็นโมเดลต่างๆ เป็นการเอาโครงการประเภทร้อยพ่อพันแม่มามัดรวมกันเป็นกลุ่มๆ แล้วให้เอกชนเข้ามายื่นข้อเสนอ ยื่นราคารับเหมา โดยไม่มีราคากลางตามกฎหมายปกติ งดเว้นระเบียบราชการ แต่ตั้งกรอบงบเอาไว้ตาม พ.ร.ก.กู้เงิน 3.5 แสนล้านบาท ต้องครหาส่อทุจริต ผลประมูลปรากฏว่า กลุ่มเค-วอเตอร์จากเกาหลีใต้คว้าชิ้นปลามันไปครอง โดยก่อนหน้าจะประมูล ปรากฏว่า นายกฯ ทักษิณ ชินวัตร โผล่ไปเยี่ยมถึงที่ทำการของเค-วอเตอร์ในเกาหลีใต้ วงเงินที่เสนอราคาชนะเรียกว่าพอดีกับกรอบวงเงินที่ตั้งไว้ แทบจะไม่มีการแข่งขันราคากันเลยก็ว่าได้ โครงการทั้งหลายนั้น ต่อให้เซ็นสัญญากับเอกชนไปจริงๆ หลายโครงการยังไม่เคยมีการศึกษาความคุ้มค่าและผลกระทบใดๆ มาก่อนเลย หากเดินหน้าต่อ สุ่มเสี่ยงที่จะเกิดค่าโง่มโหฬาร และเกิดความเสียหายบานปลายไปอย่างไม่อาจประเมินได้ต่อประเทศชาติ จะเห็นได้ว่า หลังยุครัฐบาลยิ่งลักษณ์ รัฐบาลต่อจากนั้นจนถึงปัจจุบัน ได้มีการดำเนินโครงการบริหารจัดการน้ำจำนวนมาก ในหลายพื้นที่ หลายลุ่มน้ำ ด้วยวิธีการจัดซื้อจัดจ้างปกติ ไม่ต้องไปออกกฎหมายเฉพาะกิจเพื่อกู้เงินและยกเว้นระบบราชการเหมือนที่พยายามดิ้นรนทำในสมัยรัฐบาลปู เสมือนหนึ่งอาจจะมีการเตรียมการโกงกินหาเงินทอนใต้โต๊ะจากโครงการน้ำ ที่ไร้ความจริงใจในการแก้ไขให้ประชาชน นายเสกสกล กล่าวว่า การที่นางสาวยิ่งลักษณ์ออกคลิปน้ำท่วมปี 54 จึงเป็นดราม่า ทำเพียงแค่แก้ตัวน้ำขุ่นๆ หวังฟอกตัวแบบไม่เกรงใจประชาชน โยนบาปให้คนอื่นทั้งหมด ยกเว้นพวกตัวเองที่เป็นคนบริหารจัดการล้มเหลวแท้ๆ ไม่มีภาวะความเป็นผู้นำ ไร้ความรับผิดชอบต่อการบริหารจัดการน้ำท่วม ทำให้แก้ปัญหาล้มเหลว และยังปัดความรับผิดชอบให้คนอื่นเช่นนี้ ยิ่งออกมาพูดแก้ตัวยิ่งอายปากตัวเองมากกว่า หยุดอ้าปากพูดจะได้ประโยชน์มากกว่าไหม - 006",https://www.naewna.com/politic/609813,2021_10_19
'นิพนธ์'หนุน​ ศบค.ส่วนหน้าแก้โควิดใต้​ เชื่อ​มือ'บิ๊กเล็ก'มีประสบการณ์​,เมื่อเวลา​ 08.25 น.​วันที่ 19 ตุลาคม 2564 ที่ทำเนียบรัฐบาล​ นายนิพนธ์​ บุญญามณี​ รมช.มหาดไทย​ และรองหัวหน้าพรรคประชาธิปัตย์ ให้สัมภาษณ์ถึงกรณี นายศุภชัย​ ใจสมุทร​ ส.ส.บัญชีรายชื่อ​ พรรคภูมิใจไทย​ คัดค้านการให้พล.อ.ณัฐพล​ นาคพาณิชย์​ ที่ปรึกษานายกรัฐมนตรี​ ซึ่งเป็นทหารมาเป็นผู้อำนวยการศูนย์บูรณาการแก้ไขสถานการณ์โควิด-19 ในพื้นที่จังหวัดชายแดนภาคใต้ หรือ ศบค.ส่วนหน้า​ ว่า​ ความเห็นส่วนตัวของตน คิดว่าการแก้ปัญหาโควิด-19​ ในพื้นที่ภาคใต้ ทุกฝ่ายต้องพูดคุยกันอย่างใกล้ชิด บูรณาการงานร่วมกันให้ได้ ไม่ใช่ต่างคนต่างทำ ที่สำคัญคือการทำความเข้าใจกับประชาชน เนื่องจากขณะนี้ประชาชนบางส่วนคิดว่าวัคซีนไม่มีความจำเป็น ดังนั้น เราต้องทำความเข้าใจกับคนกลุ่มนี้ให้ได้ และภาครัฐเองต้องพร้อมที่จะส่งวัคซีนลงไปให้ทันต่อความต้องการ เชื่อว่าวัคซีนมีจำนวนเพียงพอในการที่จะจัดสรรลงไป แต่ต้องกระจายให้ครอบคลุมทุกพื้นที่ และให้เร็วที่สุด ผู้สื่อข่าวถามว่า มีเสียงคัดค้านการให้ทหารเป็นผู้รับผิดชอบในการแก้ปัญหา​ เพราะอยากให้แพทย์เป็นผู้รับผิดชอบมากกว่า นายนิพนธ์ กล่าวว่า การบูรณาการงานของทุกฝ่ายเป็นสิ่งจำเป็นสำหรับพื้นที่ภาคใต้ เพราะยังมีคนออกนอกบ้านในเวลาเคอร์ฟิวอยู่ นั่นสะท้อนให้เห็นว่าเรายังมีช่องว่างในการบังคับใช้กฎหมาย ดังนั้น การจะทำให้ทุกคนเคารพระเบียบเป็นสิ่งจำเป็น เพื่อสร้างวินัย จึงมองว่าเจ้าหน้าที่ทุกฝ่าย ทั้งฝ่ายปกครอง สาธารณสุข และฝ่ายๆ อื่น โดยเฉพาะฝ่ายความมั่นคงที่ดูแลพื้นที่อยู่ต้องร่วมมือกัน​ เพราะพื้นที่จังหวัดชายแดนภาคใต้เป็นพื้นที่พิเศษอยู่แล้ว เมื่อถามว่า ส่วนตัวมองว่า​ พล.อ.ณัฐพล จะเอาอยู่หรือไม่ นายนิพนธ์​ กล่าวว่า ส่วนตัวตนคิดว่าท่านมีประสบการณ์ แต่ทั้งหมดนี้อำนาจของผู้ว่าราชการจังหวัด สาธารณสุขจังหวัด ยังเป็นกลไกหลักที่จะต้องทำงานเข้มแข็ง - 006,https://www.naewna.com/politic/609817,2021_10_19
ผู้ว่าฯโคราชประชุมด่วน มวลน้ำจากอ.สูงเนิน-ขามทะเลสอ ไหลเข้าเขตเมือง20ต.ค.นี้,"ผู้ว่าฯโคราช-นายกเล็กนครฯ สั่งประชุมด่วนรับมือมวลน้ำจาก อ.สูงเนิน อ.ขามทะเลสอ เข้าเขตเมือง 20 ต.ค.นี้ วางแผนป้องกัน 3 รพ.ติดลำตะคอง 19 ตุลาคม 2564 ที่ห้องประชุมโรงพยาบาลมหาราชนครราชสีมานายวิเชียร จันทรโณทัย ผู้ว่าราชการจังหวัดนครราชสีมา เรียกประชุมทุกภาคส่วนในการป้องกันน้ำท่วมเขตเมืองนครราชสีมาเร่งด่วน พร้อมด้วยนายประเสริฐบุญชัยสุขนายกเทศมนตรีเทศบาลนครนครราชสีมา และชลประทานจังหวัด ปภ.จังหวัดผอ.โรงพยาบาลมหาราชนครราชสีมาผู้แทน รพ.จิตเวชนครราชสีมาราชนครินทร์ผู้แทน รพ.เซนเมรี่นครราชสีมารวมทั้งเจ้าหน้าที่ทหาร หน่วยงานที่เกี่ยวข้องร่วมประชุมหารือเพื่อวางแผนรับมือสถานการณ์น้ำในลุ่มน้ำลำตะคอง ที่ไหลผ่านเขตพื้นที่ อ.เมืองนครราชสีมาที่ขณะนี้จากอิทธิพลพายุโซนร้อนคมปาซุทำให้มีฝนตกลงมาอย่างต่อเนื่องส่งผลให้ปริมาณน้ำในลำน้ำลำตะคองที่ไหลผ่านตัวเมืองมีปริมาณที่สูงขึ้น นายวิเชียรจันทรโณทัยผู้ว่าราชการจังหวัดนครราชสีมากล่าวว่า ทางชลประทานจังหวัดนครราชสีมาได้มีการแจ้งเตือนว่าน้ำจากลำน้ำลำตะคองซึ่งจะต้องผ่านประตูระบายน้ำละลมหม้อ ต.โคกกรวด ก่อนผ่านเข้าตัวเมืองนครราชสีมานั้น ขณะนี้จากปริมาณน้ำที่มาก ทำให้น้ำล้นประตูระบายน้ำละลมหม้อจนไม่สามารถควบคุม แบ่งน้ำออกทางลำน้ำบริบูรณ์ได้ทำให้มวลน้ำทั้งหมดจาก อ.สูงเนินอ.ขามทะเลสอ จะไหลเข้ามายังลำน้ำลำตะคองที่ไหลผ่านตัวเมืองหรือเขตเทศบาลนครนครราชสีมาทั้งหมด โดยคาดว่า ในวันที่ 20 ต.ค. นี้ มวลน้ำจะไหลเข้ามายังพื้นที่ เขตเทศบาลฯ เขต อ.เมืองจึงต้องมีการวางแผนรับมือกับมวลน้ำดังกล่าว โดยเฉพาะการป้องกันน้ำท่วมในเขตโรงพยาบาล ซึ่งมี อยู่ 3 แห่ง ที่ตั้งอยู่ใกล้ลำน้ำลำตะคอง ได้แก่ โรงพยาบาลมหาราชนครราชสีมาโรงพยาบาลจิตเวชนครราชสีมาราชนครินทร์ และ โรงพยาบาลเซนเมรี่นครราชสีมาซึ่งโรงพยาบาลมหาราชนครราชสีมา เป็นโรงพยาบาลที่อยู่ติดกับลำน้ำมากที่สุด การป้องกันได้มีการวางแนวกระสอบทรายตลาดแนวของโรงพยาบาล รวมทั้งการติดตั้งเครื่องสูบน้ำขนาดใหญ่ตลอดจนได้มีการขนย้ายสิ่งของ อุปกรณ์ทางการแพทย์ขึ้นสูงที่สูงแล้ว เพื่อป้องกันสถานการณ์ฉุกเฉิน น้ำท่วม ที่อาจจะเกิดขึ้น ส่วนโรงพยาบาลจิตเวชนครราชสีมาราชนครินทร์ และโรงพยาบาลเซนเมรี่ ได้สั่งการให้เตรียมความพร้อมรับมือเช่นเดียวกัน ส่วนของพี่น้องประชาชนได้มีการแจ้งเตือนพี่น้องประชาชนตลอดลำน้ำลำตะคองตั้งแต่ อ.ขามทะเลสอ - อ.เมือง , เขตเทศบาลนครนครราชสีมา , อ.เฉลิมพระเกียรติ ถึง อ.พิมาย ให้รับมือกับสถานการณ์น้ำในลำน้ำลำตะคองในช่วงนี้แล้ว นายวิเชียร กล่าว. 012",https://www.naewna.com/local/609814,2021_10_19
ฟัน2ดอก!ศรีสุวรรณจ่อร้องป.ป.ช.-กกต. ‘ทักษิณ’ครอบงำเพื่อไทย-จัดเลี้ยงแหกพรก.ฉุกเฉินหรือไม่,ฟัน2ดอก!ศรีสุวรรณจ่อร้องป.ป.ช.-กกต. ทักษิณครอบงำเพื่อไทย-จัดเลี้ยงแหกพรก.ฉุกเฉินหรือไม่ 19 ตุลาคม 2564 นายศรีสุวรรณ จรรยา เลขาธิการสมาคมองค์การพิทักษ์รัฐธรรมนูญไทย เปิดเผยว่า กรณีที่มีการเผยแพร่คลิปวิดีโอที่มีนายทักษิณ ชินวัตร วิดีโอคอลเข้ามาพูดคุยกับ ส.ส.และผู้บริหารของพรรคเพื่อไทยกลางวงงานเลี้ยงวันคล้ายวันเกิดนักการเมืองดัง ในพื้นที่ย่านเหม่งจ๋าย เมื่อวันที่ 12 ต.ค.ที่ผ่านมา ซึ่งเป็นที่วิพากษ์วิจารณ์กันอย่างมากว่าการกระทำดังกล่าว เป็นการฝ่าฝืนกฎหมายหรือครอบงำหรือชี้นำพรรคการเมืองหรือไม่นั้น กรณีดังกล่าวต้องแยกออกเป็น 2 เรื่องคือ เรื่องแรก การที่นายทักษิณวิดีโอคอลเข้ามาพูดคุยกับ ส.ส.และผู้บริหารของพรรคเพื่อไทย อาจเป็นการฝ่าฝืน ม.28 และ ม.29 ของ พรป.ว่าด้วยพรรคการเมือง 2560 หรือไม่ เพราะกฎหมายดังกล่าวกำหนดว่า ห้ามมิให้พรรคการเมืองยินยอมหรือกระทําการใดอันทําให้บุคคลอื่นซึ่งมิใช่ สมาชิกกระทําการอันเป็นการควบคุม ครอบงํา หรือชี้นํา กิจกรรมของพรรคการเมืองในลักษณะที่ทําให้ พรรคการเมืองหรือสมาชิกขาดความอิสระ ทั้งนี้ ไม่ว่าโดยทางตรงหรือโดยทางอ้อม และ ห้ามมิให้ผู้ใดซึ่งมิใช่สมาชิกกระทําการใดอันเป็นการควบคุม ครอบงํา หรือชี้นํา กิจกรรมของพรรคการเมืองในลักษณะที่ทําให้พรรคการเมืองหรือสมาชิกขาดความอิสระ ทั้งนี้ ไม่ว่า โดยทางตรงหรือโดยทางอ้อม หากฝ่าฝืนย่อมเข้าข่ายความผิดตาม ม.92(3) ของกฎหมายดังกล่าว อาจเป็นเหตุให้ กกต.ยื่นให้ศาลรัฐธรรมนูญสั่งยุบพรรคนั้นได้ เรื่องที่สอง เป็นเรื่องของการจัดเลี้ยงที่มีผู้เข้าร่วมงานเลี้ยงจำนวนมาก โดยมีการเสิร์ฟอาหารหวานคาวและที่สำคัญมีการเสิร์ฟไวน์หรือเครื่องดื่มที่มีแอลกอฮอล์ในงานเลี้ยงดังกล่าวด้วย ซึ่งอาจถือได้ว่าเป็นการฝ่าฝืนข้อกำหนด ฉบับที่ 34 ที่ออกตามความใน ม.9 แห่ง พรก.ฉุกเฉิน 2548 ประกอบ ม.34(6) ของพรบ.โรคติดต่อ พ.ศ.2558 ด้วย ซึ่งผู้ที่อยู่ในงานเลี้ยงดังกล่าวส่วนใหญ่เป็น ผู้ดำรงตำแหน่งทางการเมือง แต่กลับปรากฏว่าได้กระทำเสียเองซึ่งอาจเข้าข่ายการฝ่าฝืนมาตรฐานทางจริยธรรมอย่างร้ายแรง อันอาจเป็นความผิดตามกฎหมาย ซึ่งอยู่ในอำนาจของ ป.ป.ช.ที่จะทำการไต่สวน วินิจฉัย และเสนออัยการฟ้องต่อศาลเพื่อลงโทษได้ ด้วยเหตุดังกล่าว สมาคมองค์การพิทักษ์รัฐธรรมนูญไทย จึงจะนำความพร้อมพยานหลักฐานไปร้องเรียนต่อ ป.ป.ช. และ กกต. ให้ดำเนินการตามอำนาจหน้าที่ตามที่กฎหมายกำหนดในวันพุธที่ 20 ต.ค. เวลา 10.00 น. ณ ป.ป.ช. นนทบุรี และเวลา 11.00 น. ณ กกต. ศูนย์ราชการฯ อาคาร B -005,https://www.naewna.com/politic/609815,2021_10_19
'สหรัฐ'รับนักเดินทางต่างชาติที่ฉีดวัคซีนโควิดสูตรไขว้ สามารถเข้าประเทศได้,สหรัฐฯ ไฟเขียวให้ผู้เดินทางต่างชาติที่ฉีดวัคซีนโควิดสูตรไขว้สามารถเดินทางเข้าประเทศได้โดยไม่ต้องถูกกักตัว เริ่มตั้งแต่ 8 พ.ย. 64 เป็นต้นไป ศูนย์ควบคุมและป้องกันโรคของสหรัฐฯ (CDC) เปิดเผยเมื่อวันศุกร์ (15 ต.ค.) ว่า จะยอมรับผู้เดินทางจากต่างประเทศที่ฉีดวัคซีนป้องกันโรคโควิด-19แบบไขว้ เพื่อเปิดรับผู้เดินทางเพิ่มขึ้นจากแคนาดาและประเทศอื่นๆ CDC เปิดเผยเมื่อสัปดาห์ที่แล้วว่า จะยอมรับผู้เดินทางที่ฉีดวัคซีนป้องกันโรคโควิด-19 ซึ่งได้รับอนุมัติให้ใช้ได้โดยสำนักงานอาหารและยาสหรัฐ (FDA) หรือโดยองค์การอนามัยโลก (WHO) โฆษกของ CDC ระบุว่า ทาง CDC ตระหนักดีว่าการฉีดวัคซีนต่างชนิดผสมกันนั้นเป็นเรื่องธรรมดามากขึ้นในประเทศอื่นๆดังนั้นจึงควรยอมรับผู้เดินทางที่ฉีดวัคซีนสูตรไขว้ ทางด้าน นายไบรอัน ฮิกกินส์ ส.ส.นิวยอร์ก พรรคเดโมแครต สอบถาม CDC เมื่อวันศุกร์ว่า สหรัฐฯ จะยอมรับผู้เดินทางที่ฉีดวัคซีนโควิดแบบผสมหรือแบบสูตรไขว้หรือไม่ โดยระบุถึงชาวแคนาดาเกือบ 4 ล้านคนหรือราว 10% ของประชากรที่ฉีดวัคซีนครบโดสแล้วซึ่งเป็นวัคซีนโควิดชนิด mRNA ไขว้กับวัคซีนแอสตร้าเซนเนก้า ในขณะที่ CDC เปิดเผยว่า ผู้ที่ฉีดวัคซีนโควิด-19 แบบผสม 2 โดส หรือวัคซีนสูตรไขว้ซึ่งเป็นวัคซีนที่ได้รับการอนุมัติโดย FDA หรือ WHO นั้น จะได้รับการพิจารณาว่าได้รับวัคซีนครบโดสแล้ว นอกจากนี้ ทำเนียบขาวเปิดเผยเมื่อวันศุกร์ว่ารัฐบาลสหรัฐประกาศยกเลิกคำสั่งห้ามชาวต่างชาติเดินทางเข้าสหรัฐแล้วในวันนี้ หลังจากที่รัฐบาลของประธานาธิบดีโดนัลด์ ทรัมป์ ออกคำสั่งดังกล่าวในปีที่แล้วเพื่อสกัดการแพร่ระบาดของไวรัสโควิด-19 ซึ่งจะส่งผลให้พลเมืองของ 26 ประเทศในยุโรป รวมทั้งพลเมืองของจีน อินเดีย แอฟริกาใต้ อิหร่าน บราซิล และประเทศอื่นๆ สามารถเดินทางเข้าสหรัฐฯ ได้ อย่างไรก็ตาม สหรัฐอเมริกาเริ่มใช้มาตรการจำกัดการเดินทางครั้งแรกต่อผู้ที่เดินทางจากจีนเมื่อเดือน ม.ค. 2563 เพื่อสกัดการแพร่ระบาดของโควิด-19 หลังจากนั้นสหรัฐฯ ได้เพิ่มรายชื่อประเทศที่ถูกจำกัดการเดินทางเข้าประเทศเรื่อยมา จนกระทั่งล่าสุดเมื่อเดือน พ.ค. ที่ผ่านมา สหรัฐได้ประกาศห้ามผู้ที่เดินทางจากอินเดียเข้าประเทศ คาดว่าการผ่อนคลายมาตรการดังกล่าวจะช่วยกระตุ้นอุตสาหกรรมการบินและการท่องเที่ยวของสหรัฐ หลังจากที่ได้รับผลกระทบจากมาตรการล็อกดาวน์ในช่วงก่อนหน้านี้ ทั้งนี้ ข้อกำหนดใหม่เกี่ยวกับการฉีดวัคซีนป้องกันโรคโควิด-19 สำหรับชาวต่างชาติที่จะเดินทางเข้าสหรัฐนั้น จะเริ่มใช้ตั้งแต่วันที่ 8 พ.ย.นี้ สำหรับผู้เดินทางข้ามแดนทั้งทางบกและทางอากาศที่ได้รับวัคซีนโควิดครบโดสแล้วจะเดินทางเข้าไปในสหรัฐฯ ได้โดยไม่ต้องถูกกักตัว,https://www.naewna.com/inter/609819,2021_10_19
หาดลุกเป็นไฟ! 'มาร์กี้'ใส่ชุดว่ายน้ำโชว์ขาเรียวนอนอาบแดดชุดชิล,19 ต.ค.64หอบครอบครัวไปเที่ยวสเปนพร้อมทำธุระซื้อขายที่ดินมรดกพ่อ งานนี้มาร์กี้ ราศรี จิราธิวัฒน์ โดยงานนี้คุณแม่ก็แบบโชว์ความเซ็กซี่ในชุดว่ายน้ำมาพักผ่อนอาบแดดยามเย็นริมชายหาด ในชุดว่ายน้ำวันพีซสีโอลด์โรสโชว์ขาอ่อนแบบเน้นๆโดยโพสต์นี้ระบุเเคปชั่นว่าNothing better than sea sand and sun บอกเลยงานนี้เเซ่บชายหาดลุกเป็นไฟจริงๆ,https://www.naewna.com/entertain/609824,2021_10_19
ยิปซีพยากรณ์'ดวงรายวัน' ประจำวันอังคารที่ 19 ตุลาคม 2564,ท่านที่เกิดวันอาทิตย์ อิทธิพลของไพ่จักรพรรดิ์(The​ Emperor)วันนี้คุณที่ทำกิจการส่วนตัวจะหายเครียดเพราะได้งานใหญ่เข้ามา และคนที่ทำงานประจำจะมีผู้ใหญ่ผลักดันให้ก้าวหน้า ด้านความรักคนโสดมีคนมาชอบสูงวัยกว่า และคนที่คบหากันอยู่อาจมีงอนกันบ้างจากเรื่องเวลา ด้านการเงินพอมีหมุนเวียนแต่ฟุ่มเฟือยไม่ได้ ท่านที่เกิดวันจันทร์ อิทธิพลของไพ่ 1 ไม้เท้า(Ace of Wands)วันนี้ทำงานได้ลุล่วงตามที่เจ้านายมอบหมาย ส่วนคนค้าขายดีขึ้นเพราะมีการปรับเปลี่ยนแผนใหม่ ความรักมีปัญหาบ้างเพราะเรื่องเวลา เงินทองพอหมุนได้แต่ไม่หวือหวา แต่การเสี่ยงโชคไม่ค่อยเด่น ท่านที่เกิดวันอังคาร อิทธิพลของไพ่โลก(The World)วันนี้เงินทองโชคลาภก้อนใหญ่เข้ามาอย่างไม่คาดคิด ทำให้มีเงินใช้ไม่ติดขัดดังเดิม ความรักอบอุ่นเข้าใจกันและกัน งานเด่นจนโดนคนเขม่น เพราะความอิจฉากลัวเราได้ดีเกินหน้า ธุรกิจส่วนตัวเริ่มกระเตื้องขึ้นมาบ้าง ท่านที่เกิดวันพุธ อิทธิพลของไพ่ 1 ไม้เท้า(Ace of Wands)วันนี้ทำงานได้สำเร็จตามที่ได้รับมอบหมาย การค้าการขายกิจการส่วนตัวไปได้ดี เงินทองหมุนเวียนได้แต่มิใช่เงินก้อนโตความรักเรื่อยๆเพราะไม่ค่อยมีเวลาให้กันและกัน ท่านที่เกิดวันพฤหัสบดี อิทธิพลของไพ่ 10 ถ้วย(Ten of Cups)วันนี้คนรักเอาใจเรามากขึ้น ทำให้ชีวิตมีสีสันมากกว่าเดิม แอบชอบใครเขาวาจาดีด้วย เงินทองได้มาจากพี่น้องช่วย ทำให้เคลียร์หนี้สินได้เสียทีงานเด่นผลงานเริ่ดเจ้านายประทับใจกิจการเดินหน้าได้คนช่วย ท่านที่เกิดวันศุกร์ อิทธิพลของไพ่พระอาทิตย์(The Sun)วันนี้เงินทองราบรื่นมีเงินก้อนโตได้มาอย่างไม่คาดฝัน และคนที่เป็นเจ้าหนี้จะได้เงินคืนมาอย่างไม่คาดคิด ความรักคนโสดจะได้พบคนตรงสเปก ด้านการงานจะแสดงความสามารถได้โดดเด่น ทำให้หายเครียดกังวลใจ และคนค้าขายเริ่มรุ่งแล้วสิ ท่านที่เกิดวันเสาร์ อิทธิพลของไพ่กงล้อมหาสมบัติ(Wheel of Fortune) วันนี้เงินทองเริ่มมีหมุนเวียน ทำให้เคลียร์ปัญหาที่มีอยู่ได้ ด้านการงานทำผลงานได้ดีเป็นที่น่าพอใจ ค้าขายพอไปได้โดยเฉพาะด้านออนไลน์ ความรักสดใสเสียทีหลังจากอึมครึมมาหลายวัน ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/609828,2021_10_19
ลุ้นผ่านครม.วันนี้!จ่อเคาะเยียวยา'เอสเอ็มอี' เริ่มจ่าย30พ.ย.คนละ3พัน,"สุชาติเผยเร่งออกมาตรการช่วยSMEs รองรับเปิดประเทศ หวังประคองภาคธุรกิจ-รักษาการจ้างงานให้ได้อย่างน้อย 3 เดือน เริ่มจ่ายช่วยเหลือ 30 พ.ย. เมื่อเวลา 08.20 น.วันที่ 19 ตุลาคม 2564 ที่ทำเนียบรัฐบาล นายสุชาติ ชมกลิ่น รมว.แรงงาน ให้สัมภาษณ์ถึงโครงการส่งเสริมและรักษาระดับการจ้างงานในธุรกิจ SMEs เพื่อรองรับการเปิดประเทศ ว่า พล.อ.ประยุทธ์ จันทร์โอชานายกรัฐมนตรี และรมว.กลาโหม มีความห่วงใยธุรกิจ SMEs ซึ่งมียอดการจ้างงานเกือบ 50% ของยอดการจ้างงานในมาตรา 33 ซึ่งมาตรา 33 มีลูกจ้างประมาณ 11 ล้านคน เป็นต่างด้าวประมาณ 1 ล้านคน ที่เหลือประมาณ 10 ล้านคนเป็น SMEs ประมาณ 5 ล้านคน ขณะที่สถานประกอบการเป็น SMEs ประมาณ 4 แสนกิจการ ซึ่งนายกฯเล็งเห็นว่าระหว่างการเปิดประเทศฟื้นเศรษฐกิจเราต้องประคองธุรกิจSMEs เพราะที่ผ่านมาการแพร่ระบาดโควิด19แต่ละครั้ง ตัวเลขของการออกจากงานหรือการว่างงานจะเป็นตัวเลขของฝั่ง SMEs เป็นหลักในส่วนนี้เราจึงเสนอข้อมูลต่อเลขาธิการสภาพัฒนาการเศรษฐกิจและสังคมแห่งชาติ และนายสุพัฒนพงษ์ พันธ์มีเชาว์ รองนายกรัฐมนตรี ซึ่งนายกฯมีความเป็นห่วงพี่น้องแรงงานในกลุ่มนี้ เราจึงจะประคองในส่วนนี้และรักษาการจ้างงานให้ได้อย่างน้อย 3 เดือน และมาตรการของรัฐที่จะออกไปช่วยเหลือ เมื่อถามว่า มาตรการดังกล่าวรัฐจะช่วยจ่ายให้เท่าไหร่ นายสุชาติกล่าวว่า อย่างน้อยถ้ามีพนักงาน100คน รัฐบาลดูแลอยู่แล้วหัวละ 3,000 บาท ก็รวมเป็น 3 แสนบาท แต่ทุกคนต้องเป็นแรงงานไทย และห้ามเอาคนงานออกเกิน 5% ถ้าเอาออกเกิน 5% ก็เข้าโครงการไม่ได้ นายสุชาติ กล่าวอีกว่า จากที่ตนได้ไปเยี่ยมชมบริษัท นิสสัน ประเทศไทย ขอชื่นชมทั้งการลงทุนในต่างประเทศและการส่งออก ได้ให้ความร่วมมือกับรัฐบาล และตนได้ฟังจากนักลงทุนชาวต่างชาติเขาชื่นชมรัฐบาลไทยว่าเป็นรัฐบาลที่แข็งแกร่งในโลกเลย เพราะวิกฤตนี้เป็นวิกฤตของโลก และหลายประเทศปิดผลิตอะไหล่รถยนต์เกือบทั้งหมดเพราะต้องแก้ปัญหาโควิด แต่ประเทศไทยนั้นตั้งแต่เกิดโควิดมา มีล็อกดาวน์ครั้งเดียวปี 63 หลังจากนั้น ยอดการสั่งจอง ยอดสั่งการผลิต ไม่มีหยุดการผลิตและสามารถรักษาการจ้างงานได้ ซึ่งตลาดการจ้างงานจริงๆ แล้วตั้งแต่ ม.ค.64 จนถึงปัจจุบันในไตรมาส 3 คนออกจากงานมีประมาณ 6 แสนคน และไปอยู่ในระบบการทำงานของบริษัทอื่นประมาณ 4 แสนคน สรุปง่ายๆคือออกจากงานเพียงแค่แสนคน จริงๆเราดูการเข้ามาในระบบประกันสังคม ซึ่งเข้ามาเกือบ 8 แสนคน เพราะตลาดจ้างงานปีนี้มากกว่าออกเกือบ 2 แสนคน นี่คือการบ่งบอกว่าตลาดแรงงานของธุรกิจภาคส่งออกที่เราทำFactory Sandbox ได้ผลและได้ประโยชน์กับนักลงทุนอย่างมาก ขอให้ทุกคนเชื่อมั่นและมั่นใจในตัวเลขที่ตนพูดมาจากข้อมูลบัตรประชาชนทั้งนั้น เมื่อถามว่า คาดว่ามาตรการช่วยเหลือ SMEs ดังกล่าวจะผ่าน ครม.เมื่อไหร่ นายสุชาติกล่าวว่า ในวันที่ 20 ต.ค.นี้ หรืออีกไม่กี่วันก็จะรับสมัครเข้าเว็ปไซด์ ซึ่งกระทรวงแรงงานได้เตรียมพร้อมไว้แล้ว โดยนายจ้างเป็นผู้สมัคร ซึ่งให้เวลาสมัคร 1 เดือน และเริ่มจ่ายได้ 30 พ.ย.ทั้งนี้ ต้องผ่าน ครม.ในวันนี้ ซึ่งเป็นสิ่งที่นายกฯ เล็งเห็นถึงตลาดการจ้างงานและเจ้าของ SMEs ให้ประคับประคอง ในสถานการณ์ช่วงเปิดประเทศนี้ - 006",https://www.naewna.com/politic/609831,2021_10_19
'กอนช.'ประกาศฉบับที่24เฝ้าระวัง ลุ่มน้ำเจ้าพระยา-แม่น้ำท่าจีน,"กองอำนวยการน้ำแห่งชาติ ประกาศฉบับที่ 24 เรื่อง เฝ้าระวังสถานการณ์น้ำลุ่มน้ำเจ้าพระยาและแม่น้ำท่าจีน จากอิทธิพลของร่องมรสุมพาดผ่านภาคเหนือตอนล่าง ภาคกลาง และภาคตะวันออกเฉียงเหนือประกอบกับมรสุมตะวันตกเฉียงใต้กำลังปานกลางพัดปกคลุมทะเลอันดามัน และอ่าวไทย ในช่วงวันที่ ๑๔ – ๑๗ ตุลาคม ๒๕๖๔ ส่งผลให้มีฝนตกหนัก บริเวณลุ่มน้ำปิง เจ้าพระยา สะแกกรัง ท่าจีน และป่าสัก ทำให้เกิดน้ำไหลล้นทางระบายน้ำล้นเขื่อนทับเสลา จังหวัดอุทัยธานี เขื่อนกระเสียว จังหวัดสุพรรณบุรี และเขื่อนป่าสักชลสิทธิ์ จังหวัดลพบุรี และจังหวัดสระบุรี รวมทั้งทำให้ระดับน้ำในแม่น้ำปิง แม่น้ำสะแกกรัง แม่น้ำป่าสัก คลองชัยนาท-ป่าสัก แม่น้ำเจ้าพระยา และแม่น้ำท่าจีน เพิ่มสูงขึ้นอย่างต่อเนื่อง กองอำนวยการน้ำแห่งชาติ (กอนช.) ได้ประเมิน และวิเคราะห์ปริมาณฝนตก (ONE MAP) ร่วมกับ กรมอุตุนิยมวิทยาและสถาบันสารสนเทศทรัพยากรน้ำ (องค์การมหาชน) คาดการณ์ปริมาณน้ำหลากจากตอนบนของลุ่มน้ำเจ้าพระยาจากแม่น้ำปิง จะทำให้มีน้ำไหลผ่านบริเวณอำเภอเมือง จังหวัดนครสวรรค์ เพิ่มสูงสุด จากอัตรา ๒,๔๘๔ ลูกบาศก์เมตรต่อวินาที เป็น ๓,๐๐๐ - ๓,๑๐๐ ลูกบาศก์เมตรต่อวินาที ในวันที่ ๒๒ ตุลาคม ๒๕๖๔ โดยจะบริหารจัดการน้ำที่เขื่อนเจ้าพระยา ด้วยการหน่วงน้ำและผันน้ำเข้าคลองต่าง ๆ ด้านเหนือเขื่อนเจ้าพระยา ทำให้มีปริมาณน้ำไหลผ่านเขื่อนเจ้าพระยา อำเภอสรรพยา จังหวัดชัยนาท อยู่ในเกณฑ์ ๒,๗๐๐ ลูกบาศก์เมตรต่อวินาที ซึ่งจะส่งผลให้ระดับน้ำในแม่น้ำเจ้าพระยาบริเวณเหนือเขื่อนและท้ายเขื่อนเจ้าพระยา มีระดับน้ำเพิ่มสูงขึ้น จากปัจจุบัน ประมาณ ๐.๒๐ – ๐.๔๐ เมตร ในช่วงวันที่ ๒๓ - ๓๐ ตุลาคม ๒๕๖๔ ดังนี้ ๑.จังหวัดนครสวรรค์ บริเวณตำบลย่านมัทรี ตำบลยางขาว ตำบลน้ำทรง ตำบลพยุหะ และตำบลท่าน้ำอ้อย อำเภอพยุหะคีรี ๒.จังหวัดอุทัยธานี บริเวณตำบลท่าซุง ตำบลเกาะเทโพ และตำบลหาดทนง อำเภอเมืองอุทัยธานี ๓.จังหวัดชัยนาท บริเวณตำบลชัยนาท ตำบลบ้านกล้วย ตำบลท่าชัย ตำบลในเมือง ตำบล เขาท่าพระ ตำบลหาดท่าเสา และตำบลธรรมมูล อำเภอเมืองชัยนาท ตำบลมะขามเฒ่า อำเภอวัดสิงห์ ตำบล คุ้งสำเภา ตำบลวัดโคก ตำบลศิลาดาน และตำบลท่าฉนวน อำเภอมโนรมย์ ตำบลโพนางดำออก และตำบล โพนางดำตก อำเภอสรรพยา ๔.จังหวัดสิงห์บุรี บริเวณตำบลประศุก ตำบลชีน้ำร้าย ตำบลอินทร์บุรี ตำบลท่างาม ตำบล ทับยา และตำบลน้ำตาล ตำบลโพกรวม ตำบลบางกระบือ ตำบลบางมัญ ตำบลบางพุทรา ตำบลต้นโพธิ์ ตำบลม่วงหมู่ และอำเภออินทร์บุรี อำเภอเมืองสิงห์บุรี ตำบลหัวป่า ตำบลพรหมบุรี ตำบลโรงช้าง ตำบลบ้านแป้ง ตำบลบางน้ำเชี่ยว ตำบลพระงาม และตำบลบ้านหม้อ อำเภอพรหมบุรี ๕.จังหวัดอ่างทอง บริเวณตำบลราชสถิต ตำบลชะไว ตำบลไชโย ตำบลหลักฟ้า ตำบลชัยฤทธิ์ ตำบลไชยภูมิ ตำบลเทวราช และตำบลจระเข้ร้อง อำเภอไชโย ตำบลป่าโมก ตำบลบางปลากด ตำบลโรงช้าง ตำบลบางเสด็จ และตำบลโผงเผง อำเภอป่าโมก ๖.จังหวัดพระนครศรีอยุธยา บริเวณคลองบางบาล และแม่น้ำน้อย บริเวณตำบลหัวเวียง อำเภอเสนา ตำบลลาดชิด และตำบลท่าดินแดง อำเภอผักไห่ ตำบลบ้านกุ่ม ตำบลไทรน้อย ตำบลบางบาล ตำบลบางชะนี ตำบลบางหัก และตำบลบางหลวงโดด อำเภอบางบาล ๗.จังหวัดปทุมธานี จังหวัดนนทบุรี และกรุงเทพมหานคร บริเวณพื้นที่ลุ่มต่ำนอกแนวคันกั้นน้ำ ริมฝั่งแม่น้ำเจ้าพระยา สำหรับแม่น้ำท่าจีน มีปริมาณน้ำไหลล้นข้ามทางระบายน้ำล้น เขื่อนกระเสียว และไหลไปสมทบกับปริมาณน้ำท่าที่เกิดจากฝนตกด้านท้ายเขื่อน ทำให้มีปริมาณน้ำไหลลงแม่น้ำท่าจีน ๑๕๐ – ๒๐๐ ลูกบาศก์เมตร ต่อวินาที ทั้งนี้ จะบริหารจัดการโดยผันน้ำเข้าทุ่งโพธิ์พระยา เพื่อลดปริมาณน้ำหลาก ปริมาณน้ำส่วนที่เหลือจะส่งผลให้ระดับน้ำแม่น้ำท่าจีน ตั้งแต่จังหวัดสุพรรณบุรี จังหวัดนครปฐม และจังหวัดสมุทรสาคร มีระดับน้ำเพิ่มสูงขึ้น จากปัจจุบัน ประมาณ ๐.๓๐ – ๐.๕๐ เมตร ในช่วงวันที่ ๒๐ - ๒๗ ตุลาคม ๒๕๖๔ ในการนี้ เพื่อเป็นการเตรียมความพร้อมรับมือ ขอให้หน่วยงานที่เกี่ยวข้องโปรดดำเนินการ ดังนี้ ๑.ติดตามสถานการณ์น้ำอย่างต่อเนื่อง โดยเฉพาะบริเวณพื้นที่จุดเสี่ยงและพื้นที่ที่ยังคง มีสถานการณ์น้ำท่วมขังอยู่ แจ้งเตือนหน่วยงานที่เกี่ยวข้องและประชาชนล่วงหน้า พร้อมทั้งประชาสัมพันธ์ข้อมูลให้ประชาชนที่อาศัยอยู่ในพื้นที่ริมสองฝั่งแม่น้ำเจ้าพระยาและแม่น้ำท่าจีน เตรียมพร้อมรับมือต่อไป ๒.ตรวจสอบแนวคันกั้นน้ำ พร้อมทั้งตรวจสอบความแข็งแรงและจุดรั่วซึมของแนวป้องกันน้ำท่วม และดำเนินการซ่อมแซมให้สามารถใช้งานได้เพื่อป้องกันระดับน้ำล้นข้ามแนวคันกั้นน้ำ ๓.ปรับแผนบริหารจัดการเขื่อนระบายน้ำและประตูระบายน้ำ เพื่อพร่องน้ำและเร่งระบายน้ำ ในลำน้ำ แม่น้ำ เพื่อรองรับน้ำหลากจากพื้นที่ตอนบนเพื่อลดผลกระทบความรุนแรงของอุทกภัยและให้สถานการณ์กลับสู่สภาวะปกติโดยเร็ว ๔.เตรียมแผนรองรับสถานการณ์น้ำหลาก เตรียมความพร้อมบุคลากร เครื่องจักรเครื่องมือ รวมถึงความพร้อมของระบบสื่อสารสำรอง เพื่อบูรณาการความพร้อมให้ความช่วยเหลือและบรรเทาผลกระทบ ต่อประชาชนได้ทันที ประกาศ ณ วันที่ ๑๘ ตุลาคม ๒๕๖๔ . 009",https://www.naewna.com/local/609834,2021_10_19
กทม.แจ้งเตือน 11 ชุมชนนอกคันกั้นเจ้าพระยา 23-30 ต.ค.ระดับน้ำสูงขึ้น 20-40 ซม.,"กทม.แจ้งเตือน 11 ชุมชนนอกคันกั้นเจ้าพระยา 23-30 ต.ค.ระดับน้ำสูงขึ้น 20-40 ซม. 19 ตุลาคม 2564 พล.ต.อ.อัศวิน ขวัญเมือง ผู้ว่าราชการกรุงเทพมหานคร เปิดเผยถึงสถานการณ์น้ำเหนือไหลผ่านเขื่อนเจ้าพระยา ว่า วันนี้ เวลา 06.00 น. ปริมาณน้ำของกรมชลประทานที่อำเภอบางไทรตรวจวัดปริมาณน้ำไหลผ่านกทม. เฉลี่ย 2,923 ลูกบาศก์เมตร (ลบ.ม.) ต่อวินาที ระดับน้ำในแม่น้ำเจ้าพระยาบริเวณปากคลองตลาดของ กทม. อยู่ที่ระดับ 2.00 เมตร จากระดับน้ำทะเลปานกลาง (ม.รทก.) ซึ่งยังต่ำกว่าระดับคันกั้นน้ำแม่น้ำเจ้าพระยาของกรุงเทพมหานครอยู่ประมาณ 1.00 เมตร จึงยังไม่ส่งผลกระทบในพื้นที่ กทม. โดยวันนี้ฐานน้ำในแม่น้ำเจ้าพระยาจะขึ้นสูงสุดเวลา 18.24 น. ที่ระดับ +1.15 ม.รทก. สำหรับระดับน้ำแนวคันกั้นน้ำด้านตะวันออก ณ ประตูระบายน้ำคลองสอง (สายใต้) อยู่ในระดับปกติ +1.13 (ระดับวิกฤติ +1.80) ประตูระบายน้ำแสนแสบ (มีนบุรี) อยู่ในระดับปกติ +0.69 (ระดับวิกฤติ +0.90) ประตูระบายน้ำลาดกระบัง อยู่ในระดับปกติ +0.42 (ระดับวิกฤติ +0.60) ในรอบ 24 ชั่วโมงที่ผ่านมา (07.00 น.) พื้นที่กรุงเทพมหานครฝนตกเล็กน้อยบางพื้นที่ ปริมาณฝนรวมสูงสุด 0.5 มม. ไม่มีรายงานจุดเร่งการระบายน้ำในถนนสายหลัก อย่างไรก็ตาม กองอำนวยการน้ำแห่งชาติ (กอนช.) ได้ประเมินและวิเคราะห์ปริมาณฝนตก (ONE MAP) ร่วมกับกรมอุตุนิยมวิทยาและสถาบันสารสนเทศทรัพยากรน้ำ (องค์การมหาชน) คาดการณ์ปริมาณน้ำหลากจากตอนบนของลุ่มน้ำเจ้าพระยาจากแม่น้ำปิง ในช่วงวันที่ 23 - 30 ต.ค.64 ระดับน้ำในแม่น้ำเจ้าพระยาบริเวณท้ายเขื่อนเจ้าพระยา มีระดับน้ำเพิ่มสูงขึ้นจากปัจจุบัน ประมาณ 0.20-0.40 เมตร จึงขอให้ชุมชนที่อยู่นอกคันกั้นน้ำแม่น้ำเจ้าพระยา 11 ชุมชน 239 ครัวเรือน ในพื้นที่ 7 เขต ติดตามสถานการณ์น้ำอย่างใกล้ชิด ทั้งนี้ กทม. ได้เตรียมพร้อมรับสถานการณ์น้ำโดยตรวจสอบความแข็งแรงและจุดรั่วซึมของแนวป้องกันน้ำท่วมริมแม่น้ำเจ้าพระยา ตั้งแต่สะพานพระราม 7 จนถึงบางนา ความยาวประมาณ 78.93 กิโลเมตร และเรียงกระสอบทรายเป็นเขื่อนชั่วคราวในบริเวณที่ไม่มีแนวป้องกันน้ำถาวร (แนวฟันหลอ)และบริเวณแนวป้องกันที่มีระดับต่ำตามจุดต่างๆ 14 จุด รวมระยะทาง 2,512 เมตร พร้อมทั้งตรวจสอบความพร้อมของสถานีสูบน้ำริมแม่น้ำเจ้าพระยา จำนวน 97 สถานี และบ่อสูบน้ำตามแนวริมแม่น้ำเจ้าพระยาทั้งสองฝั่งในช่วงน้ำทะเลขึ้น รวมทั้งจัดเจ้าหน้าที่เฝ้าระวังประจำจุด เครื่องสูบน้ำสำรอง เรือผลักดันน้ำ วัสดุอุปกรณ์ กระสอบทราย และอุปกรณ์ต่างๆ ให้พร้อมปฏิบัติการและช่วยเหลือประชาชนในพื้นที่ทันทีเมื่อเกิดเหตุน้ำท่วม ตลอด 24 ชั่วโมง อนึ่ง ประชาชนสามารถติดตามสถานการณ์น้ำผ่านทางเว็บไซต์ของสำนักการระบายน้ำ https://dds.bangkok.go.th/ ตลอด 24 ชั่วโมง -005",https://www.naewna.com/local/609838,2021_10_19
'สิงคโปร์'เปิดรับนทท.จาก 8 ประเทศ ที่ฉีดวัคซีนครบ,"19 ต.ค.64 สำนักข่าวต่างประเทศรายงานว่า สิงคโปร์จะอนุญาตให้นักเดินทางต่างชาติจากอีก 8 ประเทศ ที่ฉีดวัคซีนป้องกันโรคติดเชื้อไวรัสโคโรนา 2019 หรือโควิด-19 ครบสองโดส เข้าสิงคโปร์ได้โดยไม่ต้องกักตัวตั้งแต่วันอังคารเป็นต้นไป ตามนโยบายผ่อนคลายมาตรการต่าง ๆ และเดินหน้าสู่ยุทธศาสตร์ใช้ชีวิตร่วมกับเชื้อโควิด รัฐบาลสิงคโปร์ได้เปิดโครงการเดินทางระหว่างประเทศโดยไม่ต้องกักตัวให้แก่นักเดินทางต่างชาติที่ฉีดวัคซีนครบโดสจากบรูไนและเยอรมนีในเดือนกันยายน และจะขยายโครงการดังกล่าวให้อีก 8 ประเทศ ได้แก่ อังกฤษ แคนาดา เดนมาร์ก ฝรั่งเศส อิตาลี เนเธอร์แลนด์ สเปน และสหรัฐ โดยมีผลบังคับใช้ตั้งแต่วันอังคารเป็นต้นไป ขณะที่โครงการเดินทางโดยไม่ต้องกักตัวระหว่างสิงคโปร์กับเกาหลีใต้จะเริ่มในวันที่ 15 พฤศจิกายน ทั้งนี้ โครงการดังกล่าวจะทำให้นักเดินทางต่างชาติไม่ต้องกักตัวในสิงคโปร์ หากพวกเขาฉีดวัคซีนครบสองโดสและมีผลตรวจหาเชื้อโควิดเป็นลบก่อนออกเดินทางจากประเทศต้นทางและเมื่อเดินทางถึงสิงคโปร์ ก่อนหน้านี้ นายกรัฐมนตรีลี เซียนลุง ของสิงคโปร์ กล่าวเมื่อวันที่ 9 ตุลาคมในขณะที่ประกาศมาตรการต่าง ๆ ภายใต้ยุทธศาสตร์ใช้ชีวิตร่วมกับเชื้อโควิดว่า สิงคโปร์ไม่อาจใช้มาตรการล็อกดาวน์และปิดประเทศอย่างไม่มีกำหนดได้ เนื่องจากมีเชื้อโควิดสายพันธุ์เดลตาที่แพร่เชื้อได้อย่างรวดเร็วเป็นตัวแปรสำคัญ แม้รัฐบาลสิงคโปร์จะฉีดวัคซีนให้ประชาชนครบทุกคน ก็ไม่อาจทำให้ยอดผู้ป่วยติดเชื้อรายใหม่เป็นศูนย์ได้อีกต่อไป และหลายประเทศส่วนใหญ่ทั่วโลกก็ยอมรับความจริงในข้อนี้ ขณะนี้ สิงคโปร์มียอดผู้ป่วยติดเชื้อสะสมกว่า 148,000 คน และผู้เสียชีวิต 233 คน",https://www.naewna.com/inter/609837,2021_10_19
'ขวัญ อุษามณี'อวดลุคสุดปัง สวมเดรสแหวกเว้าเผยอกตู้ม,19 ต.ค.64 ปังหนักมาก เมื่อนักแสดงสาวสวย อย่าง ขวัญ อุษามณี ไวทยานนท์ ที่ได้โชว์ความเซ็กซี่ผ่านอินสตาแกรมส่วนตัว พร้อมโพสท่าสุดฮอตในชุดเดรสแหวกเว้าทั้งตัว เผยให้เห็นอกตู้ม ผิวขาวออร่าสุดๆ บอกเลยว่ามองเลยใจแทบละลายเลยทีเดียว,https://www.naewna.com/entertain/609844,2021_10_19
ยุทธภูมิอีสาน!สมรภูมิใหญ่การเมืองไทย จับจังหวะก้าว‘พิธา-ธรรมนัส-สุดารัตน์’,ยุทธภูมิอีสาน!สมรภูมิใหญ่การเมืองไทย จับจังหวะก้าวพิธา-ธรรมนัส-สุดารัตน์ 19 ตุลาคม 2564 นายไพศาล พืชมงคล อดีตกรรมการผู้ช่วยรองนายกรัฐมนตรี (พล.อ.ประวิตร วงษ์สุวรรณ) โพสต์ข้อความแสดงความคิดเห็นทางการเมือง มีเนื้อหาดังนี้... ว่าด้วยยุทธภูมิอีสาน!!! 1.ภาคอีสานเป็นสมรภูมิใหญ่ทางการเมืองของประเทศไทย ใครครองคะแนนเสียงภาคอีสานได้ ก็จะครองอำนาจการเมืองได้ เพราะอีสานมีพลังดึงดูดพื้นที่อื่นให้คล้อยตามได้ อีสานเป็นดินแดนที่มีประชากรมากที่สุด ลำบากยากจนมากที่สุด เคยขาดแคลนและล้าหลังมากที่สุด แต่ด้วยความมานะบากบั่นและความเสียสละของชาวอีสาน ภาคอีสานจึงพัฒนาไปอย่างรวดเร็ว 2.จอมพลสฤษดิ์ ธนะรัชต์ ก็เป็นนายทหารไทยคนแรกที่เข้าใจยุทธภูมินี้ และเป็นผู้ริเริ่มพัฒนาภาคอีสานในยุคใหม่! เมื่อครั้งรัชกาลที่ 5 สถาปนารถไฟเชื่อมกรุงเทพกับต่างจังหวัดแห่งแรก ก็โปรดให้สร้างทางรถไฟกรุงเทพ-โคราช โดยวางศิลาฤกษ์พร้อมกัน พระองค์ท่านทรงวางศิลาฤกษ์ที่กรุงเทพและโปรดให้กรมพระยานริศฯเป็นผู้แทนพระองค์ไปวางศิลาฤกษ์ที่โคราชพร้อมกัน 3.พื้นที่ภาคอีสานแม้กว้างใหญ่ แต่มียุทธภูมิที่สำคัญ 6 เมือง คือ โคราช ขอนแก่น อุดรธานี อุบลราชธานี ศรีสะเกษ และบุรีรัมย์ เมื่อครั้งมีมณฑลพายัพก็โปรดให้เชื้อพระวงศ์องค์สำคัญไปปักหลักคุมกำลังอยู่ที่อุดรธานี! เมื่อครั้งพลเอกชวลิต ยงใจยุทธ ลงสนามเลือกตั้งครั้งแรก ก็ได้ประกาศยุทธศาสตร์อีสาน และกำหนดยุทธวิธีสามชัย จึงทำให้เข้าสู่การเมืองได้สำเร็จ ไม่ต้องแย่งยึดอำนาจใคร 4.ดูจังหวะก้าวของคุณพิธา หัวหน้าพรรคก้าวไกลที่ไปโคราชเปิดประตูอีสานเข้าไป กราบสักการะพระหลักเมืองและย่าโม จากนั้นก็ไปขอนแก่นไป กราบพระหลักเมือง อีก ขอพรให้ได้ชัยชนะในการเลือกตั้ง แม้เป็นการเดินเพียงสองก้าวแรกก็นับว่าเคลื่อนตัวเข้าถูกยุทธภูมิ คือ ทั้งพื้นที่ยุทธภูมิและใจคนในยุทธภูมินั้น ก็คอยดูจังหะก้าวที่เหลือกันเอาเอง ส่วน พปชร.นั้นก็ได้ยินว่า ร้อยเอกธรรมนัส เลขาธิการพรรค ก็ทราบเรื่องยุทธภูมิอีสานเป็นอย่างดี เพราะอยู่ในสายลูกเขยของพลเอกจรวย วงศ์สายัณห์ มาก่อน และกำลังซุ่มวางกำลังใน 6 ยุทธภูมินี้เช่นเดียวกัน จับตาคุณหญิงสุดารัตน์ ก็กำลังขยับตัวไปยังยุทธภูมิอีสาน 4 เหตุนี้จึงกล่าวว่าการเลือกตั้งครั้งหน้าอย่าประมาทพรรคก้าวไกลเป็นอันขาด ผมวิเคราะห์เพียงเท่านี้ก็มีพวกกองเชียร์ที่ไม่รู้เหนือใต้มายัดเยียดหาว่าผมไม่ใช่คนไทย เมื่อลงโพสนี้แล้ว ผมอาจถูกผลักไสว่าเป็นพวกล้มเจ้าก็ได้!!! เวรกรรมนะจ๊ะเธอจ๋า -005,https://www.naewna.com/politic/609808,2021_10_19
ทนไม่ไหวแล้ว! นัดรวมพลังรถบรรทุกครั้งใหญ่ ประท้วงรัฐ​บาล'น้ำมันแพง',พี่ใหญ่ไม่ทนแล้ว! นัดรวมพลังรถบรรทุกครั้งใหญ่ ประท้วงรัฐ​บาล'น้ำมันแพง' 1197 สายด่วนจราจร รายงานว่าสหพันธ์​การขนส่ง​ทางบก​แห่ง​ประเทศไทย​ ที่มีสมาชิกผู้ประกอบการรถบรรทุก​ทั่วภูมิภาค​ จะนัดรวมพลังรถบรรทุกครั้งใหญ่ Truck Power วิ่งไปยังบนถนนสายหลักๆ​ ภาคเหนือ​ ใต้​ อีสาน​ ออก​ ตก​ เพื่อเรียกร้องให้รัฐ​บาล ตรึงราคาน้ำมัน​ดีเซล โดยมีเส้นทางดังต่อไปนี้วันนี้ (อังคารที่ 19​ ตุลา​ค​มนี้​) เวลา​ 10.00 น​. เป็นต้นไป จะมีการรวมพลังของรถบรรทุก​​ ​วิ่งรถบรรทุก​ไปตามบนถนน โดยใช้เส้นทางดังนี้ สมุทรปราการ -> ถนนบางนาตราด-> เชื่อมต่อกาญจนาภิเษกฝั่งตะวันตก (บางพลี) จ.สมุทรปราการ (ไม่เข้าเขตกรุงเทพฯ) เริ่มจาก ท่าสะอ้าน บางนา กม.46 > บางปะกง > บางพลี > บางเสาธง > บางพลีน้อย >บางโฉลง > บางนา-ตราด กม.8 จึงแจ้งประชาชนโปรดหลีกเลี่ยงเส้นทางดังกล่าว . 009,https://www.naewna.com/likesara/609843,2021_10_19
ตรวจภูมิคุ้มกันหลังฉีด'วัคซีนโควิด'จำเป็นแค่ไหน มีอาการอะไรถึงจะเรียกว่า'แพ้วัคซีน',ตรวจภูมิคุ้มกันหลังฉีดวัคซีนโควิด-19จำเป็นแค่ไหนมีอาการอะไรถึงจะเรียกว่า แพ้วัคซีนโควิด-19 แม้จะมีการฉีดวัคซีนป้องกันโควิด-19ให้กับประชาชนเพิ่มมากขึ้น แต่ก็พบว่าหลายคนยังสงสัยเกี่ยวกับอาการแพ้วัคซีนและกังวลว่าหลังฉีดวัคซีนโควิด-19 แล้วภูมิคุ้มกันของร่างกายจะเพิ่มสูงขึ้นจริงหรือไม่ ในประเด็นนี้รศ.นพ.ฮิโรชิ จันทาภากุล ผู้เชี่ยวชาญด้านภูมิแพ้และภูมิคุ้มกันวิทยา สมาคมโรคภูมิแพ้ โรคหืด และวิทยาภูมิคุ้มกันแห่งประเทศไทย[1]ได้ช่วยให้ความกระจ่าง เพื่อสร้างความเข้าใจที่ถูกต้อง เกี่ยวกับอาการแพ้และผลข้างเคียงของวัคซีน แพ้วัคซีน หรือแค่ผลข้างเคียง สิ่งที่ทุกคนต้องเข้าใจประการแรกคือยาทุกชนิดที่มีการใช้งานกับมนุษย์ล้วนมีผลข้างเคียง วัคซีนซึ่งถือเป็นตัวยาก็เช่นกัน ผลข้างเคียงคือคุณสมบัติหนึ่งที่เราทุกคนควรเตรียมใจที่จะประสบกับมัน เช่น อาการเจ็บบริเวณที่ฉีด บวมแดง มีไข้ต่ำๆ หรือปวดกล้ามเนื้อ เป็นต้น ทั้งนี้อาการเหล่านี้เกิดได้โดยทั่วไป และหายเองได้ ขณะที่อาการแพ้วัคซีนมีอัตราการเกิดต่ำกว่ามาก คือประมาณ5ในล้านคน โดยอาการแพ้คือการตอบสนองต่อยาที่รุนแรงเกินกว่าที่คาดว่าจะเกิด มีลักษณะอาการที่รุนแรงกว่าปกติ เช่น เริ่มจากมีผื่นขึ้นที่ร่างกายจุดใดจุดหนึ่งแล้วลามไปบริเวณอื่นๆ มีอาการข้างเคียงอื่นๆ ร่วมด้วย อาทิ ความดันตก หัวใจเต้นเร็ว หรือมีอาการบวม โดยสำหรับวัคซีนที่มีใช้กันในวันนี้ ก็พบว่าทุกชนิดมีอัตราการเกิดอาการข้างเคียงในระดับที่ยอมรับได้ ไม่รุนแรงหรือแตกต่างกันมากนัก ขณะที่อาการแพ้รุนแรง ก็ไม่พบอัตราการเกิดที่สูงเป็นพิเศษ โดยในประเทศไทยพบอาการแพ้รุนแรง5-10ครั้งในการใช้วัคซีนกับประชากร1ล้านคน ซึ่งถือว่าอยู่ในระดับเดียวกันกับต่างประเทศ ฉีดวัคซีนแล้วเกิดอาการแพ้ สามารถรักษาได้ สำหรับทุกๆ หัตถการทางการแพทย์ ไม่ว่าจะเป็นการฉีดยาหรือให้วัคซีน คนไข้จะได้รับคำแนะนำให้นั่งอยู่ต่อที่โรงพยาบาลเป็นระยะเวลา20-30นาที เพื่อรอดูอาการแพ้ที่อาจเกิดขึ้น ระหว่างนั่งรอ หากมีอาการผิดปกติใดๆ คนไข้ก็จะได้รับการดูแลรักษาอย่างทันท่วงที ทั้งนี้สำหรับอาการแพ้รุนแรงกว่า90%จะแสดงอาการเบื้องต้นภายใน20-30นาทีแรก เช่น มีผื่นคล้ายลมพิษลามไปทั่วตัว อาการตัวแดง อาการคันในบริเวณที่แปลกๆ (ฝ่ามือ รักแร้ หรืออวัยวะเพศ) หายใจลำบาก รู้สึกไม่สบายตัว ความดันต่ำ ปากหรือตาบวม เป็นต้น กระทรวงสาธารณสุข กรมควบคุมโรค และศูนย์ฉีดวัคซีนต่างๆ มีตารางการสับเปลี่ยนวัคซีนที่ชัดเจน ในกรณีการพบผู้ที่แพ้วัคซีนเข็มแรก ก็จะได้รับการพิจารณาเปลี่ยนชนิดวัคซีน โดยในส่วนการวินิจฉัยอาการแพ้ว่าเป็นการแพ้ที่ส่วนไหนหรือแพ้ส่วนประกอบใด เป็นหน้าที่ของผู้เชี่ยวชาญเฉพาะด้านที่จะมาวิจัยสืบหาคำตอบต่อไป มีการพูดถึงอาการปลายประสาทชาหลังการฉีดวัคซีน ซึ่งยังคงจัดว่าเป็นผลข้างเคียง หากเป็นไม่มาก จะค่อย ๆ หายได้เอง แต่หากเป็นมาก ก็อาจจะต้องตรวจวินิจฉัยเพิ่มเติมและรักษา ทั้งนี้อาการแพ้วัคซีนบางตัว อาจมีผลเรื่องลิ่มเลือด ปลายประสาทชา หรือกล้ามเนื้อหัวใจอักเสบ ซึ่งอาจเกิดได้หลังจากฉีดวัคซีนระยะเวลาหนึ่ง อาการเหล่านี้อาจเกิดขึ้นช้าหรือเร็วต่างกัน โดยคนไข้ที่มีอาการสามารถเข้าไปขอคำปรึกษาแพทย์ประจำตัวของตนได้ทันที ไม่จำเป็นต้องไปถามที่ศูนย์ฉีดเท่านั้นรศ.นพ.ฮิโรชิกล่าว ฉีดวัคซีนแล้วไม่มีไข้ ไม่มีอาการ ไม่ได้หมายความว่าไม่มีภูมิคุ้มกัน การฉีดวัคซีนแล้วพบว่าผู้รับวัคซีนไม่มีอาการใดๆ เช่น เป็นไข้ หรือปวดเมื่อยตามตัว ไม่ถือว่าร่างกายของผู้รับวัคซีนมีความผิดปกติใดๆ เพราะปฏิกิริยาต่างๆ เหล่านี้ไม่สัมพันธ์กับการสร้างภูมิคุ้มกัน โดยการฉีดวัคซีนครบ2เข็มจะทำให้ภูมิคุ้มกันของร่างกายเราเพิ่มขึ้นโดยไม่มีความจำเป็นที่จะต้องตรวจสอบ การฉีดวัคซีนเป็นการเพิ่มสารใหม่เข้าสู่ร่างกาย ไม่ว่าจะเป็นวัคซีนประเภทไหน ร่างกายของเรารับรู้อยู่แล้ว สำหรับกรณีที่สงสัยกันว่าฉีดแล้วภูมิคุ้มกันขึ้นจริงหรือไม่ ในปัจจุบันยังไม่แนะนำให้ไปเจาะเลือดตรวจ เพราะต่อให้ตัวเลขมากหรือน้อยก็ไม่ได้บ่งชี้ว่าภูมิขึ้นดีมากหรือไม่ดีเลย เพราะตัวเลขนี้ไม่ใช่ตัวเลขที่บ่งบอกว่าป้องกันโรคได้หรือไม่ แนะนำให้พิจารณคำแนะนำของผู้เชี่ยวชาญที่พัฒนาและทดลองใช้วัคซีนก่อนการปรับใช้ในภาคปฏิบัติ ซึ่งจะได้ข้อสรุปมาแล้วว่าเมื่อฉีดในปริมาณหรือระยะห่างตามที่ระบุจะทำให้ป้องกันการติดเชื้อรุนแรงได้ การตรวจที่ทำกันอยู่ทั่วไปในปัจจุบันไม่สามารถบอกการป้องกันโรคได้หากต้องการตรวจ ตามหลักวิทยาศาสตร์ต้องทำโดยการเพาะเลี้ยงไวรัสแล้วเอาเลือดไปตรวจระดับการป้องกันโรค ซึ่งแตกต่างและมีความละเอียดกว่ามากรศ.นพ.ฮิโรชิกล่าว แพ้ยาหรืออาหาร ก็ฉีดวัคซีนได้ ผู้ที่มีประวัติการแพ้ยาหรือแพ้อาหารรุนแรงสามารถฉีดวัคซีนป้องกันโควิด-19ได้ โดยไม่ต้องตรวจสอบอะไรเพิ่มเติม เพราะวัคซีนไม่มีส่วนผสมของยาปฏิชีวนะหรืออาหารทะเลเลย โดยรศ.นพ.ฮิโรชิกล่าวว่า คนที่แพ้ยาหรืออาหารบางชนิดก็สามารถไปฉีดวัคซีนได้ โดยเราพบว่าคนไข้ที่มีโรคภูมิแพ้ เมื่อฉีดวัคซีนแล้ว ก็ไม่ได้มีอาการแพ้มากไปกว่าคนอื่น แต่ก็เข้าใจได้ว่าคนกลุ่มนี้อาจวิตกกังวลมากเป็นพิเศษ ต้องบอกว่า ไม่ว่าจะเป็นผู้ที่มีโรคประจำตัว มีประวัติการแพ้อาหาร กินยากดภูมิอยู่ เป็นมะเร็ง หรือแม้แต่ปลูกถ่ายอวัยวะก็สามารถรับการฉีดวัคซีนได้ วัคซีนที่มีการใช้งานในโลกวันนี้ได้รับการยอมรับจากองค์การอนามัยโลก รวมถึงองค์การอาหารและยาของไทย ว่ามีผลดีในการป้องกันอาการติดเชื้อโควิด-19ที่รุนแรงและการลดอัตราการแพร่เชื้อได้บางส่วน ผู้ที่ฉีดวัคซีนแล้วติดโควิด-19ครั้งแรก ก็จะมีอาการไม่มากและไม่ต้องเข้ารับการรักษาในโรงพยาบาล โดยสำหรับผู้ที่มีข้อสงสัยเกี่ยวกับการฉีดวัคซีน ควรปรึกษาบุคลากรด้านสาธารณสุขโดยตรง เพราะเป็นหน่วยงานที่มีข้อมูลชัดเจนทั้งในด้านข้อดีของวัคซีนรวมถึงผลข้างเคียงที่อาจเกิดขึ้น - 006,https://www.naewna.com/local/609847,2021_10_19
‘สุพัฒนพงษ์’ย้ำตรึงดีเซลไม่เกินลิตรละ 30 บาท มั่นใจ‘รถบรรทุก’ไม่บุกเมือง,สุพัฒนพงษ์ย้ำตรึงดีเซลไม่เกินลิตรละ 30 บาท มั่นใจรถบรรทุกไม่บุกเมือง เมื่อเวลา 09.20 น.วันที่ 19 ตุลาคม 2564 ที่ทำเนียบรัฐบาล นายสุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน ให้สัมภาษณ์กรณีที่สหพันธ์การขนส่งทางบกไทย เตรียมนำรถบรรทุก 1 พันคัน วิ่งบนถนนหลวงทั่วประเทศ หลังไม่ได้รับความสนใจจากกระทรวงพลังงาน กรณีขอตรึงราคาน้ำมันดีเซลให้เหลือลิตรละ 25 บาท หลังจากที่ราคาน้ำมันดีเซลปรับเพิ่มมาอยู่ที่ลิตรและ 28-29 บาท ในปัจจุบัน ว่า ได้พูดคุยกันแล้วและขอความร่วมมือจากทุกฝ่าย แต่ทางสหพันธ์ฯเขาต้องการแสดงออกในเชิงสัญลักษณ์ แต่อยู่ภายใต้ของกรอบและกฎหมาย คงไม่ได้นำรถบรรทุกเข้ามาในเมือง คาดว่าจะอยู่ในเขตปริมณฑลเท่านั้น อย่างไรก็ตามในส่วนของกระทรวงพลังงานเข้าใจปัญหาทั้งหมด ขณะนี้สิ่งที่ทำได้ตามนโยบายของคณะกรรมการพลังงานแห่งชาติ คือ การตรึงราคาประมาณ 30 บาทต่อลิตร ตามแผนวิกฤตที่จะบริหารจัดการ แต่ผู้ประกอบการต้องการให้ลดลงมากกว่านั้น ซึ่งเราก็เข้าใจทุกฝ่าย วันนี้ถ้าราคาน้ำมันอ่อนตัวลงเมื่อไร ราคาก็ต้องลง กระทรวงพยายามเฝ้าติดตามอย่างใกล้ชิด ปัจจุบันรัฐบาลไม่ได้ตรึงแค่ราคาน้ำมันเพียงอย่างเดียว แต่เรายังต้องตรึงราคาแก๊สหุงต้มซึ่งเป็นปัจจัยสำคัญ และเราตรึงไว้ที่ราคา 318 บาท ต่อถัง 15 กิโลกรัม ไม่ได้ขึ้นมาเป็นปีแล้ว และใช้เงินจำนวนมาก ด้วยเหตุผลว่าเป็นสิ่งที่ต้องใช้ในชีวิตประจำวัน รองลงมาเป็นเรื่องของค่าไฟฟ้า และก๊าซธรรมชาติ ซึ่งส่วนใหญ่เป็นสินค้าน้ำเข้า เราพยายามตรึงราคาเพื่อไม่ให้กระทบกับประชาชนส่วนใหญ่ นายสุพัฒนพงษ์ กล่าว นายสุพัฒนพงษ์ กล่าวว่า ในส่วนราคาน้ำมันมีการปรับขึ้นมาอย่างรวดเร็ว ซึ่งดีเซลหมุนเร็วเราพยายามจะไม่ให้เกินลิตรละ 30 บาท เนื่องจากเป็นน้ำมันที่ภาคประชาชนใช้มากที่สุด จากการพูดคุยกับบรรดาผู้ประกอบการ เขายืนยันว่าไม่อยากผลักดันไปจนถึงขั้นต้องปรับอัตราค่าบริการ ขณะเดียวกันปัจจุบันอยู่ในช่วงการฟื้นเศรษฐกิจหลังภาวะวิกฤตโควิด-19 จึงอยากให้รัฐบาลไปช่วยดูแลและตรึงราคาน้ำมันให้มากกว่านี้ การพูดคุยเป็นไปได้ดี และในวันที่ 19 ตุลาคม นี้ ตนจะสรุปให้นายกรัฐมนตรี และดูแล้วคาดว่าสถานการณ์จะดีขึ้น -005,https://www.naewna.com/business/609852,2021_10_19
'นายกฯ'ปลุกภาครัฐ-เอกชน ร่วมมือเดินหน้าเปิดรับนักท่องเที่ยว 1 พ.ย.นี้,นายกฯขอภาครัฐ-เอกชนร่วมมือเดินหน้าเปิดรับนักท่องเที่ยว 1 พ.ย.นี้ แนะเชิญชวนศิลปินไทยร่วมจัดกิจกรรมคอนเสิร์ตช่วงเทศกาลปีใหม่ กระตุ้นการท่องเที่ยวและเศรษฐกิจในประเทศ เมื่อเวลา 08.45 น.วันที่ 19 ตุลาคม 2564 ผู้สื่อข่าวรายงานว่า ก่อนการประชุมคณะรัฐมนตรี (ครม.) ณ ห้องสีม่วง ตึกไทยคู่ฟ้า ทำเนียบรัฐบาล พล.อ.ประยุทธ์ จันทร์โอชา นายกรัฐมนตรี และรมว.กลาโหม ให้ นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา นำ นายยุทธศักดิ์ สุภสร ผู้ว่าการการท่องเที่ยวแห่งประเทศไทย น.ส.ฐาปนีย์ เกียรติไพบูลย์ รองผู้ว่าการการท่องเที่ยวแห่งประเทศไทย ด้านตลาดในประเทศ นายชำนาญ ศรีสวัสดิ์ ประธานสภาอุตสาหกรรมท่องเที่ยวแห่งประเทศไทย นายสุทธิพงศ์ เผื่อนพิภพ รองประธานสภาอุตสาหกรรมท่องเที่ยวแห่งประเทศไทย และนางฐนิวรรณ กุลมงคล นายกสมาคมภัตตาคารไทย เข้าพบเพื่อรับนโยบายการเปิดรับนักท่องเที่ยวเข้าประเทศโดยไม่ต้องกักตัวโดยมี นายดิสทัต โหตระกิตย์ เลขาธิการนายกรัฐมนตรี เข้าร่วมด้วย โดยนายกรัฐมนตรี ขอบคุณทุกฝ่ายที่เกี่ยวข้องที่จะร่วมมือกันดำเนินการอย่างเต็มที่ในการที่จะเตรียมความพร้อมเปิดประเทศตามเป้าหมายที่กำหนด ในวันที่ 1 พฤศจิกายน นี้ โดยต้องมีการกำหนดเงื่อนไขอย่างรอบคอบชัดเจนในการเปิดรับนักท่องเที่ยวจากกลุ่มประเทศต่าง ๆ เป็นไปตามเงื่อนไข ข้อตกลงระหว่างประเทศต้นทางและประเทศไทย ควบคู่กับการดำเนินมาตรการด้านสาธารณสุขป้องกันการแพร่ระบาดของโรคโควิด-19 สำหรับผู้เดินทางมาท่องเที่ยวและประชาชนในพื้นที่เกิดความมั่นใจในการดูแลด้านความปลอดภัยสาธารณสุข ทั้งนี้ นายกฯ ยังขอให้ช่วยพูดคุยกับสถานประกอบการต่างๆ ให้เกิดความเข้าใจตรงกันถึงความจำเป็นต่อการดำเนินมาตรการต่างๆ ของรัฐ เพื่อทุกภาคส่วนร่วมมือไปด้วยกันและปฏิบัติตามมาตรการ ให้สามารถดำเนินการตามแนวทางที่กำหนดไว้ในการขับเคลื่อนเศรษฐกิจประเทศไทยควบคู่กับการดูแลด้านสาธารณสุขและสุขภาพของประชาชนและผู้ที่จะเดินทางเข้ามาในประเทศด้วย นายกรัฐมนตรี ยังมอบหมายให้กระทรวงการท่องเที่ยวและกีฬาหารือกับหน่วยงานที่เกี่ยวข้องพิจารณาถึงการจัดกิจกรรมในช่วงเทศกาลปีใหม่ ในรูปแบบร่วมกันระหว่างภาครัฐและภาคเอกชน รวมถึงการพิจารณาถึงความเป็นไปได้ในการจัดคอนเสิร์ตโดยศิลปินไทย ศิลปินพื้นบ้านในพื้นที่ต่างๆ และกรุงเทพมหานคร เพื่อช่วยเหลือกลุ่มศิลปินที่ได้รับผลกระทบจากการแพร่ระบาดของโควิด-19 และการกระตุ้นการท่องเที่ยวภายในประเทศในช่วงสิ้นปี โดยย้ำให้ใช้จ่ายงบประมาณต้องเป็นไปอย่างมีประสิทธิภาพและเกิดประโยชน์สูงสุด และได้ระบุว่า จะมีการจัดประชุมคณะรัฐมนตรีอย่างเป็นทางการนอกสถานที่ (ครม.สัญจร) ในช่วงเดือนพฤศจิกายน ในจังหวัดนำร่องพื้นที่ท่องเที่ยวด้วย จากนั้น นายกรัฐมนตรี ยังให้ ม.ร.ว.หญิงวไลวัฒนา สวัสดิ์-ชูโต กรรมการมูลนิธิชีวิตพัฒนา ในพระอุปถัมภ์ สมเด็จพระเจ้าพี่นางเธอเจ้าฟ้ากัลยาณิวัฒนา กรมหลวงนราธิวาสราชนครินทร์ เข้าพบเพื่อประชาสัมพันธ์การจำหน่ายผลิตภัณฑ์ดอกลำดวน ณ โถงกลาง ตึกสันติไมตรี ทำเนียบรัฐบาล โดยนายกรัฐมนตรีกล่าวชื่นชมการดำเนินโครงการสาธารณประโยชน์ เพื่อพัฒนาคุณภาพชีวิตของผู้สูงอายุ พร้อมแนะให้มีการพัฒนาออกแบบผลิตภัณฑ์ให้มีความน่าสนใจมากขึ้น โอกาสนี้ นายกรัฐมนตรีสนับสนุนซื้อผลิตภัณฑ์ ดอกลำดวน เวลาเป็นของมีค่า เพื่อให้มูลนิธินำรายได้ดังกล่าวไปเป็นค่าใช้จ่ายในการดำเนินโครงการต่าง ๆ และเพื่อรำลึกถึงพระมหากรุณาธิคุณของสมเด็จพระศรีนครินทรา บรมราชชนนี และสมเด็จพระเจ้าพี่นางเธอเจ้าฟ้ากัลยาณิวัฒนา กรมหลวงนราธิวาสราชนครินทร์ พร้อมเชิญชวนให้คณะรัฐมนตรีร่วมให้การสนับสนุนมูลนิธิอีกด้วย - 006,https://www.naewna.com/politic/609851,2021_10_19
'ราชบุรี'สมทบอีก100คันโซตใต้8จังหวัด ล้อหมุนขึ้นกทม.ตรึงราคาน้ำมัน,"รถบรรทุกนับ 100 คัน เคลื่อนตัวจากราชบุรี สู่กรุงเทพฯ เพื่อเรียกร้องให้ตึงราคาน้ำมัน หลังราคาน้ำมันพุ่งสูงขึ้นอย่างต่อเนื่อง 19 ตุลาคม 2564 ผู้สื่อข่าวรายงานว่า กลุ่มรถบรรทุก 10 ล้อ รถบรรทุกหนัก รถพ่วง และ รถบัส นับ 100 คัน จากภาคตะวันตก และ ภาคใต้ตอนบน ประกอบด้วย ราชบุรี กาญจนบุรี นครปฐม เพชรบุรี สมุทรสงคราม ประจวบคีรีขันธ์ ชุมพร นครศรีธรรมราช ได้มารวมตัวกันที่ถนนบายพาส ทางเลี่ยงเมือง อำเภอเมือง จังหวัดราชบุรี เพื่อเตรียมเคลื่อนขบวนเดินทางไปที่ ถนนกาญจนาภิเษก กรุงเทพฯ เพื่อเรียกร้องให้รัฐบาลตึงราคาน้ำมัน โดยมีเจ้าหน้าที่ตำรวจทั้งในเครื่องแบบและนอกเครื่องแบบจาก สภ.เมืองราชบุรี มาคอยดูแลความสงบ เมื่อถึงเวลา 10.00 น. รถบรรทุกทั้ง 100 คันได้เคลื่อนขบวนจากที่ถนนสายบายพาสทางเลี่ยงเมืองโดยเริ่มที่หน้าโรงแรม ณ เวลา เข้าสู่ถนนเพชรเกษม มุ่งหน้าสู่ อำเภอปากท่อ เข้าสายวังมะนาว ถนนหมายเลข 4 พระราม 2 เข้าสมุทรสงคราม สมุทรสาคร และเข้าสู่ถนนกาญจนาภิเษก จนสุดสายเพื่อรวมกลุ่มกัน ทั้ง 6 สาย รวมแล้ว 1,000 คัน จากนั้นจะมีการแถลงข่าวโดยสมาพันรถบรรทุกแห่งประเทศไทยเพื่อเรียกร้องให้รัฐบาลตึงราคาน้ำมัน นายบุญชู กัลยาวุฒิพงศ์ เลขาสมาคมรถบรรทุก กล่าวว่า วันนี้ทางกลุ่มรถบรรทุกสายภาคตะวันตก-ภาคใต้ตอนบน ได้มารวมตัวกันโดยเริ่มที่จังหวัดราชบุรี เดินทางเข้าสู่กรุงเทพฯ เพื่อเป็นการแสดงสัญญาลักษณ์ โดยการเคลื่อนตัวด้วยความเร็วที่เท่าๆกันและไม่เป็นการสร้างปัญหาให้ประชาชน โดยส่วนรวมที่ใช้รถใช้ถนน เพราะวันนี้เรามาเรียกร้อง เราได้รับผลกระทบจากราคาน้ำมันขึ้น ค่าขนส่งจะต้องปรับตัวสูงขึ้นแน่นอน และที่จะตามตาคือราคาสินค้าต้องปรับตัวสูงขึ้น วันนี้เราออกมาเรียกร้องแทนประชาชนทั้งประเทศ เมื่อวานนี้เราเข้าไปพบรัฐมนตรีพลังงาน แต่เราก็ไม่ได้รับคำตอบที่พอใจ มีแต่จะสร้างปัญหาต่อกัน วันนี้น้ำมันดีเซลขึ้น มา 29 บาทกว่า อีกต่อไปต้องทะลุ 30 บาทอย่างแน่นอน ถ้าวันนี้เราออกมาแสดงพลังแล้วไม่ได้รับการแก้ไขปัญหา หรือ ไม่มีความจริงใจต่อเรา ครั้งหน้าเราจะยกระดับการเรียกร้องเพิ่มขึ้น . 009",https://www.naewna.com/local/609850,2021_10_19
‘สุพัฒนพงษ์’ชี้เงินยังเหลือ ไม่มีแนวโน้มกู้เพิ่ม เล็งผุด‘คนละครึ่งเฟส 4’,สุพัฒนพงษ์ชี้เงินยังเหลือ ไม่มีแนวโน้มกู้เพิ่ม เล็งผุดคนละครึ่งเฟส 4 เมื่อเวลา 09.20 น.วันที่ 19 ตุลาคม 2564 ที่ทำเนียบรัฐบาล นายสุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน ตอบคำถามถึงความคืบหน้าโครงการคนละครึ่งเฟส 4 เป็นอย่างไร ว่า อยู่ในแผนอยู่แล้ว ที่จะพิจารณาในการกระตุ้นเศรษฐกิจในไตรมาสที่ 4 อันนี้เป็นเรื่องของกระทรวงการคลังและสภาพัฒนาการเศรษฐกิจและสังคมแห่งชาติ ไปพูดคุยกัน ส่วนจะกระตุ้นไตรมาสนี้เลยหรือไม่ก็ต้องดูระยะเวลาและสภาวะต่างๆ แต่ก็พยายามที่จะดูแลใกล้ชิด เนื่องจากเป็นช่วงรอยต่อของการฟื้นฟูแก้ไขเยียวยา อย่างไรก็ตามในตอนนี้ยังไม่มีแนวคิดที่จะกู้เพิ่มเร็วๆนี้ เพราะเงินยังเหลืออยู่และดูแล้วแนวโน้มเศรษฐกิจดีขึ้น -005,https://www.naewna.com/business/609854,2021_10_19
'กวินท์'แจ้งความปอท. เอาผิดเพจ'กูมาแล้ว'โพสต์โกงเงินเปย์ภรรยา,แร็ปเปอร์ กวินท์ ดูวาล ยันไม่เป็นความจริง เพจเฟซบุ๊ก กูมาแล้ว กล่าวหาโกงเงินเพื่อนร่วมวงการหลักล้าน แจ้งความ ปอท. ดำเนินคดีคนเกี่ยวข้อง จากกรณีเพจเฟซบุ๊กรายหนึ่งออกมาโยงข่าวนักร้องแรปเปอร์ชื่อดังทรงดี โกงเงินเพื่อนร่วมวงการหลักล้านเปย์ภรรยา จนคนเข้าใจผิดว่าเป็น กวินท์ ดูวาล แถมมีบางคนเอาข้อมูลส่วนตัวเลขที่บ้านไปเผยแพร่ในระบบเกรงครอบครัวไม่ปลอดภัยนั้น เมื่อเวลา 09.30 น. วันที่ 19 ต.ค. ที่ บก.ปอท.(กองบังคับการปราบปรามการกระทำความผิดเกี่ยวกับอาชญากรรมทางเทคโนโลยี) นายกวินท์ นิโคลัส ดูวาล อายุ 28 ปี แร็ปเปอร์หนุ่มชื่อดัง (ลูกครึ่งไทย-อังกฤษ) พร้อม น.ส.หัทยา อั้งเต้ง หรือ ทนายหงส์ เดินทางเข้าพบ ร.ต.อ.พิเชฐศักดิ์ ปิยรัตนสถิตย์ รอง สว. (สอบสวน) กก.3 บก.ปอท. เพื่อแจ้งความดำเนินคดีเอาผิดเพจเฟซบุ๊กชื่อ กูมาแล้ว ที่นำข้อมูลอันเป็นเท็จเข้าสู่ระบบคอมพิวเตอร์ สร้างความเสียหายให้คนเข้าใจผิด และบางรายยังเอาข้อมูลส่วนตัวของผู้เสียหายไปเผยแพร่ทางออนไลน์อีกด้วย น.ส.หัทยา เผยว่า เพจดังกล่าวได้โพสต์บ้านเลขที่และพิกัดบ้านของนายกวินท์ ซึ่งอาจได้รับความเสียหายจากการกระทำดังกล่าวและข้อความที่นำมาเผยแพร่เป็นเท็จทั้งสิ้น จึงนำหลักฐานมามอบ บก.ปอท. ให้ตรวจสอบคนที่โพสต์และบุคคลที่เกี่ยวข้องทั้งหมด พร้อมดำเนินคดีในข้อหา พ.ร.บ.คอมพิวเตอร์ และ หมิ่นประมาทด้วยการโฆษณา ส่วนผู้คอมเมนท์แสดงความคิดเห็นจะพิจารณาเข้าข่ายความผิดหรือไม่ อย่างไรก็ตาม ขณะนี้พบว่าเพจได้ปิดตัวไปแล้ว ด้าน นายกวินท์ กล่าวว่า ตนไม่กังวลเรื่องข่าวแต่อย่างใด แต่ห่วงครอบครัวมากกว่า และที่ผ่านมาตนชี้แจงผ่านเฟซบุ๊กหมดแล้ว ส่วนวันนี้เดินทางมาเพื่อขอความเป็นธรรม ไม่อยากพูดอะไรมากเกรงจะเสียรูปคดี,https://www.naewna.com/entertain/609858,2021_10_19
เลี้ยง'ชันโรง-ผึ้งโพรง'ในสวนป่า ปล่อยหาอาหารตามธรรมชาติ น้ำผึ้งสะอาด100%,"19 ตุลาคม 2564 นายธีรวัฒน์ อรุณ หรือลุงหลอง เกษตรกรบ้านสวนใต้ เลขที่ 97หมู่ที่ 2 ตำบลทุ่งหวัง อำเภอเมืองสงขลา จังหวัดสงขลามีอาชีพทำการเกษตร ได้เลี้ยงชันโรงหรือชาวบ้าน เรียกว่า อุงและผึ้งโพรง มาประมาณ 2 ปีแล้ว ซึ่งเป็นแมลงเศรษฐกิจที่น่าสนใจ เลี้ยงง่าย ลงทุนเพียงครั้งเดียวเก็บผลผลิตได้ตลอดไป เพียงแค่สร้างรังให้พักอยู่ ชันโรงและผึ้งโพรงจะออกหาอาหารกินเองตามธรรมชาติไม่ต้องให้อาหาร ขณะนี้ลุงหลอง ได้เลี้ยงชันโรงจำนวน 80 รัง และเลี้ยงผึ้งโพรงจำนวน 60 รัง โดยได้นำไม้และวัสดุที่เหลือใช้มาทำรังเอง และวางไว้ทั้งบริเวณข้างบ้าน ที่สวน และบริเวณป่าเสม็ด ใกล้ๆบ้านและล่อให้ชันโรงและผึ้งโพรงที่มีอยู่ตามธรรมชาติเข้ามาอยู่ในรังที่วางไว้ สำหรับชันโรงสามารถเก็บน้ำผึ้งได้ปีละ 2 ครั้ง แต่ละรังจะได้น้ำผึ้งประมาณ ครึ่งกิโลต่อครั้งหรือปีละ 1 กิโลกรัมต่อรัง หลังจากเก็บน้ำผึ้งก็วางรังชันโรงไว้เหมือนเดิมรอเก็บน้ำผึ้งต่อไป ส่วนผึ้งโพรงจะเก็บน้ำผึ้งปีละครั้ง สำหรับผึ้งโพรงเก็บน้ำผึ้งได้รังละประมาณ 1-5 กิโลกรัม ผลผลิตที่ได้ก็จะนำน้ำผึ้งมาบรรจุขวด เพื่อใช้บริโภคและจำหน่าย น้ำผึ้งชันโรงจะจำหน่ายกิโลกรัมละ 1,000 บาท ส่วนน้ำผึ้งโพรง 500 บาท สามารถสร้างรายได้ให้กับครอบครัวเป็นอย่างดี นายธีรวัฒน์ อรุณกล่าวเพิ่มเติมว่า การเลี้ยงชันโรงและผึ้งโพรง นอกจากช่วยให้พืชติดผลเพิ่มขึ้นจากการช่วยผสมเกสร ยังช่วยขยายพันธุ์พืชป่าให้มากขึ้น ได้น้ำผึ้งที่ดีมีประโยชน์ต่อสุขภาพมากสรรพคุณทางยา มีความปลอดภัยไร้สารเคมี เนื่องจากชันโรงจะอยู่ที่ไม่มีสารเคมีผลผลิตที่ได้ทั้งน้ำผึ้งและไขผึ้ง สามารถสร้างรายได้งามให้กับผู้ที่เลี้ยง ลงทุนครั้งเดียวเก็บผลผลิตได้ตลอดสร้างรายได้ตลอดปี โดยจำหน่ายน้ำผึ้งชันโรงบรรจุขวด กิโลกรัมละ 1,000 บาท ส่วนน้ำผึ้งโพรง 500 บาท จำหน่ายเองที่บ้านและจำหน่ายออนไลด์ ยังไม่ได้แปรรูปเป็นผลิตภัณฑ์ใดเนื่องจากผลผลิตน้ำผึ้งยังไม่เพียงพอต่อความต้องการของลูกค้า นอกจากนี้ยังผลิตรังชันโรงจำหน่ายรังละ 300 บาท สามารถสร้างรายได้ให้กับครอบครัวปีละเกือบแสนบาท ชันโรงหรืออุง นับเป็นแมลงเศรษฐกิจที่น่าสนใจ อีกทั้งน้ำผึ้งชันโรงตลาดยังมีความต้องการสูง เกษตรกรหรือผู้สนใจน้ำผึ้ง หรือสนใจเลี้ยงและเยี่ยมชมชันโรงและผึ้งโพรง และ ติดต่อนายธีรวัฒน์ อรุณ หรือลุงหลอง หมายเลขโทรศัพท์ 086-957-4244 .012",https://www.naewna.com/likesara/609849,2021_10_19
เช็คเลย!สพฐ.กางปฏิทินสอบบุคลากรทางการศึกษา-ครูผู้ช่วย ว16,เช็คเลย!สพฐ.กางปฏิทินสอบบุคลากรทางการศึกษา-ครูผู้ช่วย ว16 19 ตุลาคม 2564 นายอัมพร พินะสา เลขาธิการคณะกรรมการการศึกษาขั้นพื้นฐาน (เลขาธิการ กพฐ.) เปิดเผยภายหลังประชุมผู้อำนวยการเขตพื้นที่การศึกษา (ผอ.สพท.) ทั่วประเทศ ว่า ตนสื่อสารทำความเข้าใจกับผู้อำนวยการ สพท. ในประเด็นสำคัญเรื่องการดำเนินการสอบตำแหน่งต่างๆที่ค้างอยู่ เนื่องจากได้รับผลกระทบจากสถานการณ์การแพร่ระบาดของโควิด-19 ซึ่งที่ผ่านมา คณะกรรมการศึกษาธิการจัดหวัด (กศจ.) ได้ดำเนินการประกาศรับสมัคร ประกาศรายชื่อผู้มีสิทธิเข้ารับการคัดเลือก บุคลากรทางการศึกษาอื่น ตามมาตร 38 ค. (2) ตำแหน่งประเภททั่วไป เพื่อบรรจุและแต่งตั้งประเภทวิชาการ ระดับปฏิบัติการ และการคัดเลือกบุคคลเพื่อบรรจุและแต่งตั้งเข้ารับราชการ เป็นข้าราชการครูและบุคลากรทางการศึกษา ตำแหน่งครูผู้ช่วย กรณีที่มีความจำเป็นหรือมีเหตุพิเศษ ว16 ไปแล้ว ทั้งนี้ ขณะนี้ทางสำนักงานคณะกรรมการการศึกษาขั้นพื้นฐาน (สพฐ.) ได้จัดทำปฏิทินสอบใหม่ และได้ส่งหนังสือให้เขตพื้นที่ฯ รับทราบทั่วประเทศแล้ว โดยมีรายละเอียด คือ กำหนดการคัดเลือกบุคลากรทางการศึกษาอื่น ตามมาตร 38 ค. (2) ตำแหน่งประเภททั่วไป เพื่อบรรจุและแต่งตั้งประเภทวิชาการ ระดับปฏิบัติการ ทำการประเมินประวัติและผลการปฏิบัติงาน วันที่ 1-2 พฤศจิกายน สอบข้อเขียน ภาค ก ความรู้ความสามารถทั่วไป ภาค ข ความรู้ความสามารถที่ใช้เฉพาะตำแหน่ง วันที่ 6 พฤศจิกายน ประกาศรายชื่อผู้ผ่านการคัดเลือก ภาค ก และภาค ข ภายในวันที่ 10 พฤศจิกายน สอบภาค ค ความเหมาะสมกับตำแหน่ง (สัมภาษณ์) วันที่ 13 พฤศจิกายน และประกาศผลการคัดเลือก ภายในวันที่ 17 พฤศจิกายน ส่วนกำหนดการคัดเลือกบุคคลเพื่อบรรจุและแต่งตั้งเข้ารับราชการ เป็นข้าราชการครูและบุคลากรทางการศึกษา ตำแหน่งครูผู้ช่วย ว16 มีดังนี้ ประเมินประวัติและผลงาน วันที่ 1-9 ธันวาคม ซึ่งเป็นการประเมินความเหมาะสมกับตำแหน่ง โดยประเมินจากประวัติและผลงานที่ได้รับการรับรองจากผู้อำนวยการสถานศึกษา สอบข้อเขียน ภาค ก ความรอบรู้และความรู้ ความเข้าใจเกี่ยวกับความประพฤติและการปฏิบัติของวิชาชีพครู และสอบภาค ข ความรู้ ความสามารถที่ใช้เฉพาะตำแหน่ง ในวันที่ 11 ธันวาคม สอบสัมภาษณ์ วันที่ 12 ธันวาคม และประกาศผลการคัดเลือกภายในวันที่ 17 ธันวาคม ซึ่งการสอบครูผู้ช่วย ว16 ให้ กศจ. ดำเนินการจัดสอบทั้งหมด โดยผู้สมัครสอบ ไปสมัครสอบที่จังหวัดใด ให้ดำเนินการสอบที่จังหวัดนั้น ด้านการสอบแข่งขันเพื่อบรรจุและแต่งตั้งบุคคลเข้ารับราชการเป็นข้าราชการครูและบุคคลทางการศึกษา ตำแหน่งครูผู้ช่วย รอบทั่วไป ว14 ซึ่งดำเนินการรับสมัครไปแล้ว โดยมีผู้สมัครกว่า 1 แสนคน สพฐ.ได้หารือถึงแนวทาง และวิธีการปฏิบัติ กับคณะกรรมการข้าราชการครูแลละบุคลากรทางการศึกษา (ก.ค.ศ.) และเห็นตรงกันว่าเพื่อลดความเสี่ยงการแพร่ระบาดโควิด-19 จากการเดินทางไปสอบ ดังนั้น สพฐ.จะเป็นผู้ดำเนินการจัดสอบภาค ก และภาค ข โดยผู้สมัครอยู่ในจังหวัดใด ให้สอบจังหวัดที่ตนอาศัย ไม่ต้องเดินทางไปสอบในจังหวัดที่ตนสมัครสอบ เมื่อสอบเสร็จ สพฐ. จะส่งข้อมูลมาให้หน่วยกลางประเมินผล แล้วส่งผลการสอบไปที่ กศจ. ที่ผู้สมัครได้สมัครไว้ เพื่อให้ กศจ. ดำเนินการสอบ ภาค ค ต่อไป ส่วนปฏิทินการสอบครูผู้ช่วย รอบทั่วไป สพฐ.จะเป็นผู้กำหนด ซึ่งขณะนี้ทางสำนักงานพัฒนาระบบบริหารงานบุคคลและนิติการ (สพร.) สพฐ. อยู่ระหว่าง กำหนดแนวทาง และวิธีการทำงานร่วมกับ กศจ.และเขตพื้นที่ฯ คาดว่าจะสามารถประกาศปฏิทินได้ในเร็วๆนี้ -005,https://www.naewna.com/local/609862,2021_10_19
'ออม สุชาร์'กับแฟชั่นแซ่บซี๊ดเบาๆ ถ่ายแฟชั่นรับปลายฝนต้นหนาว,19 ต.ค.64 นานๆ ทีจะได้อวดความเซ็กซี่ให้แฟนๆ ได้ชม สำหรับนักแสดงสาวสวย ออม สุชาร์ มานะยิ่ง ที่ล่าสุดได้ออกมาอวดภาพสวยๆกับแฟชั่นที่มีเพียงเสื้อคลุมปกปิดร่างกาย เผยให้เห็นผิวขาวออร่าแถมยังมีซีนโชว์แผ่นหลังนวลเนียนบอกเลยว่าเป็นภาพที่แซ่บเบาๆ แต่ดูแล้วใจบางสุดๆ เลยทีเดียว,https://www.naewna.com/entertain/609863,2021_10_19
แม่น้ำป่าสักเพิ่มขึ้นอีก10-20ซม. จ่อท่วม'ตลาดท่าเรือ'อีกรอบ,แม่น้ำป่าสักเพิ่มขึ้นจ่อท่วมตลาดท่าเรืออีกรอบ 19 ตุลาคม 2564 ผู้สื่อข่าวรายงาน ระดับน้ำในแม่น้ำป่าสัก มีปริมาณน้ำเพิ่มขึ้นอีก 10-20 ซ.ม. นายอนุสรณ์ ตันติวุฒิ รักษาการผู้อำนวยการโครงการส่งน้ำและบำรุงรักษาป่าสักใต้ เปิดเผยว่า เขื่อนพระราม 6 ระบายน้ำอยู่ที่ 600 กว่าลบม.ต่อวินาที ส่งผลให้น้ำท่วมบริเวณตลาดท่าเรืออีกรอบ โดยมีการระบายน้ำเข้าคลองระพีพัฒน์แล้ว 109 ลบ.เมตรต่อวินาที ซึ่งสามารถระบายได้เต็มที่ 190 ลบ.เมตรต่อวินาที โดยส่งผลให้น้ำในคลองที่ไหลผ่าน อ.ภาชี อ.หนองแค สระบุรี หนองเสือ ปทุมธานีมีระดับที่สูงขึ้นไปด้วย สาเหตุที่ระบายน้ำเข้าคลองระพีพัฒน์น้อย เนื่องจากอิทธิพลของฝนที่ตกในช่วงวันที่ 15-19 ต.ค. นี้ส่งผลให้มีน้ำไหลลงคลองรังสิตประยูรศักดิ์ ซึ่งก็ลงมาที่คลองระพีพัฒน์ตอนท้าย ซึ่งหากระบายน้ำจากคลองระพัฒน์ไปมาก จะส่งผลกับพื้นที่ หนองเสือ ธัญญบุรี ปทุมธานี นอกจากนี้ ฝนที่ตกลงมาต่อเนื่องทำให้ระดับน้ำที่หนองแค และวิหารแดง สระบุรี สูงขึ้นก็มีการระบายน้ำลงคลองระพีพัฒน์เช่นกัน ซึ่งก็จะส่งผลทำให้ระดับน้ำในช่วงปลายคลองระพีพัฒน์สูงขึ้นในช่วง 2-3 นี้ ขณะที่แม่น้ำเจ้าพระยาก็มีระดับน้ำที่สูงขึ้น ทำให้พื้นที่ใน อ.เสนา ผักไห่ พระนครศรีอยุธยา บางบาล บางไทรและบางปะอิน น้ำสูงขึ้นอีก 10-15 ซ.ม.ส่วน อ.บางซ้าย ระดับน้ำสูงขึ้นได้รับผลกระทบจากน้ำท่วมทุ่งเจ้าเจ็ด-สุพรรณบุรี ซึ่งน้ำมาจากทางสุพรรณบุรี เลาขวัญ กาญจนบุรี ด้าน อธิบดีกรมธนารักษ์ ลงพื้นที่มอบถุงยังชีพเพื่อช่วยเหลือผู้เช่าที่ราชพัสดุที่ประสบอุทกภัย ในพื้นที่จังหวัดพระนครศรีอยุธยาเมื่อเวลา 13.30 น. วันที่ 18 ตุลาคม 2564 นายประภาศ คงเอียด อธิบดีกรมธนารักษ์ พร้อมด้วย นายสมมาตร มณีหยัน รองอธิบดีกรมธนารักษ์ นายธีรพงค์ สุขช่วย ผู้อำนวยการกองบริหารที่ราชพัสดุภูมิภาค และนางสาวสุภัทรา ส่องประทีป ผู้อำนวยการกองพัฒนาธุรกิจและศักยภาพที่ราชพัสดุ ลงพื้นที่มอบถุงยังชีพแจกจ่ายช่วยเหลือให้แก่ผู้เช่าที่ราชพัสดุ ในพื้นที่ อ.บางไทร และพื้นที่ใกล้เคียงของ จ.พระนครศรีอยุธยา จากสถานการณ์น้ำท่วมที่เกิดขึ้น ส่งผลให้หลายครอบครัวที่เป็นผู้เช่าที่ราชพัสดุได้รับความเดือดร้อน กรมธนารักษ์ได้เร่งบรรเทาความเดือดร้อนแก่พี่น้องประชาชนผู้ประสบภัย และสร้างขวัญกำลังใจให้แก่ผู้ประสบอุทกภัยโดยยกเว้น ค่าเช่าและเงินอื่นๆ ให้แก่ผู้ประสบภัยตามมาตรการให้ความช่วยเหลือที่กรมธนารักษ์กำหนด โดยพิจารณาจากประเภทการจัดให้เช่าและความเสียหายที่เกิดขึ้น ต่อมา ได้เดินทางไปตรวจเยี่ยมสำนักงานธนารักษ์พื้นที่พระนครศรีอยุธยา พร้อมมอบนโยบายในการดำเนินงาน โดยมี นางวิสากร สุขช่วย ธนารักษ์ พื้นที่พระนครศรีอยุธยา พร้อมด้วยข้าราชการ พนักงาน ลูกจ้าง ให้การต้อนรับ ณ สำนักงานธนารักษ์พื้นที่พระนครศรีอยุธยา และได้เดินทางลงพื้นที่ที่ราชพัสดุที่อยู่ในแผนการเพิ่มพื้นที่การจัดหาประโยชน์ในที่ราชพัสดุแปลงหมายเลขทะเบียนที่ อย.465 ตำบลหอรัตนไชย อำเภอพระนครศรีอยุธยา จังหวัดพระนครศรีอยุธยา เนื้อที่ 3–1–86 ไร่ และโครงการการพัฒนาที่ราชพัสดุแปลงหมายเลขทะเบียนที่ อย.600 ตำบลอมฤต อำเภอผักไห่ จังหวัดพระนครศรีอยุธยา พร้อมอาคารบ้านขุนพิทักษ์บริหาร (บ้านเขียว) ในเชิงอนุรักษ์ เนื้อที่ประมาณ 1-2-18.9 ไร่ เพื่อตรวจเยี่ยมและเร่งรัดการดำเนินการพัฒนาที่ราชพัสดุให้เป็นไปตามแผนการดำเนินงาน เพื่อพัฒนาที่ราชพัสดุให้เกิดประโยชน์สูงสุด สามารถเพิ่มรายได้เข้ารัฐ เพิ่มคุณภาพชีวิตประชาชนในพื้นที่ต่อไป . 009,https://www.naewna.com/local/609867,2021_10_19
ถอนอีกรอบ!ครม.ยังไม่พิจารณาวันนี้ วาระต่อสัมปทานรถไฟฟ้าสายสีเขียว,ถอนอีกรอบ!ครม.ยังไม่พิจารณาวันนี้ วาระต่อสัมปทานรถไฟฟ้าสายสีเขียว 19 ตุลาคม 2564 รายงานข่าวจากทำเนียบรัฐบาล แจ้งว่า ในการประชุมคณะรัฐมนตรี (ครม.) เมื่อวันที่ 19 ตุลาคม 2564 ที่มี พล.อ.ประยุทธ์ จันทร์โอชา นายกรัฐมนตรี และ รมว.กลาโหม ซึ่งก่อนหน้านี้ไม่กี่ชั่วโมงมีรายงานว่า กระทรวงมหาดไทยได้นำวาระเสนอต่ออายุสัมปทานรถไฟฟ้าสายสีเขียวส่วนต่อขยายให้กับบริษัทระบบขนส่งมวลชนกรุงเทพ จำกัด (มหาชน) หรือ BTS เพื่อนำไปสู่การแก้ปัญหาหนี้สะสมที่ กทม.ค้างจ่ายการเดินรถให้ BTS แต่ล่าสุดมีรายงานว่า ได้มีการถอนวาระดังกล่าวออกไปแล้ว โดยไม่ได้มีการนำเข้าสู่การพิจารณาแต่อย่างใด ผู้สื่อข่าวรายงานว่า สำหรับวาระพิจารณาดังกล่าว เป็นเรื่องที่อยู่ระหว่างการพิจารณามาเป็นเวลานาน โดยก่อนหน้านี้เมื่อ 13 ส.ค.2563 ได้เคยมีการนำเข้าสู่การพิจารณาของ ครม.มาแล้วครั้งหนึ่ง แต่ต่อมามีรายงานว่าได้มีการถอนเรื่องออกสู่การพิจารณาเช่นกัน ซึ่งนายกรัฐมนตรี ได้สั่งการให้ไปศึกษารายละเอียดให้ชัดเจนก่อนนำเสนอใหม่อีกครั้งหนึ่ง -005,https://www.naewna.com/business/609868,2021_10_19
สาวสุดอั้น! ตื่นเช้าเข้าห้องน้ำ ปวดท้องคลอดคาบ้าน คอหวยไม่พลาดส่องเลข,"สาวสุดอั้น! ตื่นเช้าเข้าห้องน้ำ ปวดท้องคลอดคาบ้าน คอหวยไม่พลาดส่องบ้านเลขที่ เมื่อเวลา 04.52 น. วันที่ 19 ต.ค.64 เจ้าหน้าที่หน่วยกู้ภัยสยามมูลนิธิสยามรวมใจปู่อินทร์ ตำบลชะมาย อ.ทุ่งสง จ.นครศรีธรรมราช ได้รับแจ้งขอความช่วยเหลือเหตุหญิงท้องแก่ปวดท้องคลอด จึงรีบเดินทางไปตรวจสอบช่วยเหลือที่บ้านเลขที่110/3หมู่4ซอยเขากลาย 1 ต.ชะมาย อ.ทุ่งสง จ.นครศรีธรรมราช เมื่อเดินทางถึงบ้านพบนางสาวหนึ่งฤทัย พูนเพิ่ม อายุ31ปี หญิงท้องแก่ นอนหงายอยู่กลางห้องโถง สภาพน้ำคล่ำแตก ทารกคลอดออกจากช่องคลอดแล้ว มีญาติๆ กำลังช่วยปฐมพยาบาลเบื้องต้น ส่วนหญิงท้องแก่ ยังรู้สึกตัวดี จึงประสานเจ้าหน้าที่พยาบาลฉุกเฉินโรงพยาบาลทุ่งสง เข้าช่วยทำคลอด ตัดสะดือทารก เป็นทารกเพศหญิง น้ำหนักประมาณ 2,500 กรัมก่อนจะนำทารกและแม่ ส่งโรงพยาบาลทุ่งสงให้แพทย์ดูแลต่อไป สอบถามนางสาวหนึ่งฤทัย หญิงท้องแก่ เล่าว่า ตนตั้งครรภ์กำหนดคลอดช่วงสิ้นเดือนนี้ แต่ระหว่างตื่นนอนลุกเข้าห้องน้ำแล้วเกิดอาการปวดท้องคลอดกะทันหัน ไม่นานน้ำคล่ำเริ่มแตก จึงให้ญาติแจ้งขอความช่วยเหลือกู้ภัย เพื่อนำส่งโรงพยาบาล แต่สุดท้ายทารกคลอดออกมาก่อนที่เจ้าหน้าที่กู้ภัยจะเดินทางถึงบ้านไม่ถึง 2 นาที อย่างไรก็ตามเจ้าหน้าที่สามารถช่วยเหลือทารก และแม่ ปลอดภัย ขณะที่ชาวบ้านที่ทราบข่าวมีทารกคลอดในบ้าน ไม่พลาดที่จะจดเลขที่บ้านเพื่อเสี่ยงโชคแทงหวยงวดวันที่ 1 พ.ย.นี้ นายสหรัฐ แซ่ตั้งเจ้าหน้าที่มูลนิธิฯ เล่าว่า เมื่อเช้ามืดได้รับแจ้งขอความช่วยเหลือว่ามีหญิงท้องแก่ปวดท้องคลอด จึงรีบเดินทางไปตรวจสอช่วยเหลือ เมื่อเดินทางถึงพบว่าทารกคลอดออกมาแล้ว จึงประสานรถพยาบาลฉุกเฉินโรงพยาบาลทุ่งสง เข้าช่วยทารกและแม่. -008",https://www.naewna.com/likesara/609878,2021_10_19
‘จันทบุรี’สะเทือน!ลุยค้น 9 จุด จับนายกอบจ.-เจ้าคณะอำเภอ ส่อโกงเงินสนับสนุนพุทธมณฑล,"จันทบุรีสะเทือน!ลุยค้น 9 จุด จับนายกอบจ.-เจ้าคณะอำเภอ ส่อโกงเงินสนับสนุนพุทธมณฑล เมื่อเวลา 06.00 น.วันที่ 19 ตุลาคม 2564 พล.ต.ท.จิรภพ ภูริเดช ผู้บัญชาการตำรวจสอบสวนกลาง (ผบช.ก.) สั่งการให้ พล.ต.ต.จรูญเกียรติ ปานแก้ว ผบก.ปปป. นำกำลังเจ้าหน้าที่ บก.ปปป. บูรณาการกำลังร่วมกับเจ้าหน้าที่ บก.ป. , บก.ทล. , บก.ปอท. , บก.ปอศ. รวมถึงหน่วยงานอื่นๆในสังกัด บช.ก. และเจ้าหน้าที่สำนักงานป้องกันและปราบปรามการทุจริตในภาครัฐ (ป.ป.ท.) กว่า 100 นาย เปิดปฏิบัติการ จันทบูร นำหมายค้นศาลอาญาคดีทุจริตและประพฤติมิชอบภาค 2 เข้าตรวจค้นพื้นที่เป้าหมายจำนวน 9 จุด ในพื้นที่ จ.จันทบุรี เพื่อเชิญตัวผู้เกี่ยวข้องกับการทุจริตงบสนับสนุนมูลนิธิพุทธมณฑลจังหวัดจันทบุรี มาทำการแจ้งข้อกล่าวหา ตามความผิดมาตรา 157 ละเว้นหรือปฏิบัติหน้าที่โดยมิชอบหรือทุจริต และมาตรา 151 ผู้ใดเป็นเจ้าพนักงาน มีหน้าที่ซื้อ ทำ จัดการหรือรักษาทรัพย์ใด ๆ ใช้อำนาจในตำแหน่งโดยทุจริต อันเป็นการเสียหายแก่รัฐ ทั้งนี้ จากปฏิบัติการดังกล่าวเข้าตรวจค้นทั้ง 9 จุด เจ้าหน้าที่พบตัวผู้กระทำผิดพร้อมกับเชิญตัวมาทำการแจ้งข้อกล่าวหาได้ทั้งหมดจำนวน 4 คน ประกอบด้วย จำนวน 4 คน ประกอบด้วย 1.นายธนภณ กิจกาญจน์ นายกองค์การบริหารส่วนจังหวัดจันทบุรี 2.นายภูวนาถ บำรุงพันธุ์ อดีต ผอ.กองแผน 3.พระครูสุทธิตารกาภิรักษ์ หรือพระครูปลัดณัฐดนัย เจ้าอาวาสวัดสุทธิวารี เจ้าคณะอำเภอสอยดาว และกรรมการมูลนิธิพุทธมณฑลจังหวัดจันทบุรี 4.นายเกศสยาม ร่วมดี หจก.สยามช่างบูรพา พร้อมตรวจยึดทรัพย์สินมีค่าเอกสารต่างๆได้อีกเป็นจำนวนมาก สำหรับเป้าหมายสำคัญที่เข้าตรวจค้นครั้งนี้ อยู่ที่บ้าน 2 หลัง ถ.เทศบาลสาย 3 ต.ท่าใหม่ อ.ท่าใหม่ จ.จันทบุรี ซึ่งเป็นบ้านพักของนายธนภณ โดยบ้านหลังดังกล่าวมีลักษณะเป็นบ้านหรู มีรั้วรอบขอบชิด ทันทีที่เจ้าหน้าที่ไปถึงจึงแสดงหมายค้นเข้าตรวจสอบ ก่อนพบนายธนภณ กำลังนอนพักผ่อนอยู่ภายในบ้านพัก ก่อนจะเชิญตัวมาทำการแจ้งข้อกล่าวหายัง สภ.เมืองจันทบุรี จุดที่สอง เข้าตรวจค้นกุฏิสงฆ์ของพระครูปลัดณัฐดนัยตั้งอยู่ภายในวัดสุทธิวารี พื้นที่หมู่ 10 ถ.พระยาตรัง ต.ท่าช้าง อ.เมืองจันทบุรี จ.จันทบุรี เมื่อไปถึงพบ พระครูสุทธิตารกาภิรักษ์ อยู่ภายในกุฏิดังกล่าว จึงแสดงหมายเข้าตรวจค้น พร้อมอธิบายข้อกฎหมายให้เข้าใจ จากนั้นจึงนิมนต์มารับทราบข้อกล่าวหา สำหรับปฏิบัติการดังกล่าวเป็นผลสืบเนื่องจากเมื่อต้นปี 2564 ที่ผ่านมา ทางกองบัญชาการสอบสวนกลาง (บช.ก.) ได้รับเรื่องร้องเรียนให้ตรวจสอบการทุจริตเงินงบสนับสนุนมูลนิธิพุทธมณฑลจังหวัดจันทบุรี ที่ได้รับจากทางองค์การบริหารส่วนจังหวัดจันทบุรี หรือ อบจ.จันทบุรี ตั้งแต่เริ่มก่อตั้งมูลนิธิฯเมื่อปี 2552 จนถึงปัจจุบัน จึงจัดกำลังลงพื้นที่สืบหาเบาะแสพร้อมสอบปากคำพยานบุคคลต่างๆ จนพบความผิดปกติเงินงบประมาณสนับสนุนประจำปี 2554-2555 ในส่วนของการดำเนินโครงการก่อสร้างอาคารสำนักงานมูลนิธิฯ เนื่องจากตรวจสอบเอกสารรายงานงบประมาณจัดจ้างและเอกสารสำคัญที่เกี่ยวข้องต่างๆ พบตัวเลขเงินที่ใช้ในการก่อสร้างอาคารดังกล่าวไม่ตรงกับจำนวนเงินงบประมาณที่เบิกจ่าย จึงแกะรอยสืบหาเบาะแสและพยานหลักฐานเพิ่มเติมก่อนพบความเชื่อมโยงของกลุ่มบุคคลที่เกี่ยวข้องกับกระทำผิด ซึ่งส่วนใหญ่เป็นข้าราชการระดับสูง รวมถึงพระชั้นผู้ใหญ่ ที่มีตำแหน่งอยู่ในมูลนิธิฯ การทุจริตดังกล่าวเริ่มต้นจาก นายธนภณ ในฐานะนายก อบจ.จันทบุรี ได้อนุมัติเงินงบประมาณอุดหนุนของปีงบประมาณ 2554 และปีงบประมาณ 2555 รวมจํานวน 30 ล้านบาท ให้กับมูลนิธิพุทธมณฑลจังหวัดจันทบุรี เมื่อได้รับเงินอุดหนุนจํานวนดังกล่าวแล้ว มูลนิธิฯได้ว่าจ้าง หจก. สยามช่างบูรพา ก่อสร้างอาคารสํานักงานมูลนิธิฯ เพียง 12.7 ล้านบาทเศษ คงเหลือเงินอีกจํานวน 17.26 ล้านบาทเศษ ซึ่งเงินในจำนวนนี้ทางมูลนิธิฯ ต้องส่งคืนให้กับอบจ.จันทบุรี แต่นายธนภณ ซึ่งในอีกบทบาทหนึ่งยังดํารงตําแหน่งเป็นกรรมการและเลขานุการของ มูลนิธิฯ มีหน้าที่ควบคุมกิจการของมูลนิธิฯ ตลอดจนรายงานกิจการของมูลนิธิฯตามกฎหมาย และทราบข้อเท็จจริงนี้เป็นอย่างดี กลับไม่ยอมส่งคืนเงินที่เหลือดังกล่าวกลับคืนให้กับ อบจ.จันทบุรี อีกทั้งต่อมายังให้นายภูวนาถ อดีตผอ.กองแผน และ งบประมาณ อบจ.จันทบุรี และเจ้าหน้าที่ของ อบจ.จันทบุรี มาจัดทําเอกสารให้กับมูลนิธิฯ ด้วยการทํา สัญญาจ้างก่อสร้าง ค่าจ้าง 30 ล้านบาท ซึ่งเป็นการทำเอกสารเท็จขึ้นมา โดยมีพระครูสุทธิตารกาภิรักษ์ ที่มีตำแหน่งเป็นกรรมการและผู้ช่วยเหรัญญิกมูลนิธิ กับ นายเกศสยาม ร่วมกระทำผิดด้วย จากนั้นจึงนำสัญญาเท็จที่ทำขึ้นมาฉบับดังกล่าวไปแนบประกอบรายงานผลการดําเนินการให้อบจ.จันทบุรี เพื่ออำพรางปกปิดการทุจริต นอกจากนี้จากการตรวจสอบยังพบว่าที่ผ่านมามูลนิธิดังกล่าวยังไม่เคยรายงานข้อมูลการดําเนินงานข้อมูลเกี่ยวกับการประชุมใหญ่สามัญประจําปีอีกด้วย สำหรับพุทธมณฑลประจำจังหวัดจันทบุรี ตั้งอยู่ในพื้นที่หมู่ 8 ต.บางกะจะ อ.เมือง จ.จันทบุรี ก่อตั้งขึ้นมาเมื่อปี 2552 ปัจจุบันมีสิ่งปลูกสร้างอาคารสำหรับปฏิบัติธรรมต่างๆมากมาย จากการตรวจสอบเงินงบประมาณที่มูลนิธิพุทธมณฑลจังหวัดจันทบุรี ได้รับจากทางองค์การบริหารส่วนจังหวัดจันทบุรี (อบจ.จันทบุรี) เฉพาะเพียงจากวันที่ก่อตั้งเมื่อปี 2552 ถึงปี 2556 ช่วงระยะเวลาประมาณ 5 ปี พบได้รับเงินสนับสนุนจำนวน 106 ล้านบาท ซึ่งหลังจากนี้ทางเจ้าหน้าที่จะมีการตรวจสอบรายละเอียดเกี่ยวกับเงินงบประมาณตั้งแต่อดีตจนถึงปัจจุบันอย่างละเอียดเพื่อตรวจสอบว่านอกเหนือจากโครงการดังกล่าวที่ถูกทุจริตแล้วยังมีการทุจริตเงินงบประมาณโครงการอื่นๆอีกหรือไม่ต่อไป -005",https://www.naewna.com/local/609826,2021_10_19
สิงห์รถบรรทุก'ฉะเชิงเทรา'พร้อมแล้ว ท้วงรัฐบาลลดภาษีสรรพสามิต,จ.ฉะเชิงเทรา สิงห์รถบรรทุกท้วงรัฐบาลลดภาษีสรรพสามิต 19 ตุลาคม 2564 เมื่อเวลา 10.30 น. พ.ต.อ.ธราเทพ ตูพาณิช รอง ผบก.ภ.จว.ฉะเชิงเทราได้มาตรวจ บริเวณ จุดรวม พล ของ กลุ่มสหพันธ์ การ ขนส่งทางบกแห่งประเทศไทย (Truck Power ) ที่ถนนสิริโสธร ต.ท่าสะอ้าน อ.บางปะกง จ.ฉะเชิงเทรา โดยแกนนำได้ชี้แจงให้ชุมนุมกันตามกฏหมาย จำนวนรถที่รวมชุมนุม 73 คัน ไม่มีการใช้เครื่องเสียง ไม่มีการปราศรัย เป็นเพราะได้รับผลกระทบ และเดือดร้อน รวมทั้งเป็นความเดือดร้อนของประชาชนทั้งประเทศ นายทองอยู่ คงขัน ประธานที่ปรึกษาสหพันธ์การขนส่งทางบกแห่งประเทศไทย เปิดเผยกับผู้สื่อข่าวว่า ตนในฐานะประธานที่ปรึกษาสมาคมขนส่งทางบกแห่งประเทศไทย ได้ร่วมกับสมาพันธ์จัดกิจกรรมร่วมกับภาคประชาชนทั้งประเทศ ซึ่งเรียกกันว่า พรรคเพาเวอร์ การแสดงพลังของรถบรรทุกเพื่อประชาชนครับ วันนี้ในที่ประชุมไม่น้อยกว่า 1000 คันทั่วประเทศ แต่จะไม่นำขบวนรถบรรทุกเข้ากรุงเทพจะรวมตัวกันอยู่ในเขตปริมณฑล เพราะว่าเราจะไม่สร้างผลกระทบต่อพี่น้องประชาชนในเขตเมือง จะรวมอยู่บางนา กม.12 เป็นจุดกลับรถตรงกิ่งแก้ว สมุทรปราการ และความต้องการของพี่น้องประชาชนและสหพันธการขนส่งทางบกแห่งประเทศไทย เราต้องการให้รัฐบาลมาดูและเรื่องภาษีสรรพสรีสามิตทำให้ราคาน้ำมัน มันมีเสถียรภาพไม่เกิน 25 บาทต่อลิตรเป็นระยะเวลาอย่างน้อย 1 ปี โดยมีมาตรการสนับสนุน เช่น ไปดูแลเรื่องภาษีสรรพสามิตให้ลดลงมาหน่อยจาก 5.90 บาท ลงมาเหลือ 1 บาท หรือไม่เก็บเลยยิ่งดี เรื่องกองทุนอนุรักษ์ต่าง ๆ ก็ลดลง ภาคการตลาดก็ลดลง มาควบคุมราคาน้ำมันสำเร็จรูป ณ โรงกลั่น ให้ดูว่ามันเท่าเทียมกับสิงคโปร์และดูมาตรการการนำเข้าว่า เราจะใช้น้ำมันที่เจาะสำรวจได้มาจากในประเทศ หรืออาจจะลดการส่งออกแล้วมาทำให้การบริโภคในภายประเทศดีขึ้นก็ได้ อีกมาตรการหนึ่งทีน้ำเสนอไปเมื่อวานคือ ณ เวลาที่ ราคาไบโอดีเซลหรือบี 100 มันมีราคาสูงถึง 44 บาทต่อลิตร ช่วงนี้ก็จะต้องชะลอการเติมบี 100 อยู่ในดีเซล สักระยะเวลาหนึ่ง มันก็จะทำให้ราคาน้ำมันดีเซลมันลดลงได้ ขณะนี้การขนส่งสินค้าทั้งระบบเกิดความเสียมากโดยเฉพาะในเรื่องของ ภาวะขาดทุนการล่มสลายของผู้ประกอบการ พี่น้องประชาชนไม่มีกำลังซื้อ ลำบาก แล้วก็การท่องเที่ยวที่เราจะเปิดขึ้นมาเนี่ย ถ้าประชาชนไม่มีกำลังซื้อ ไม่มีเงินไปเติมน้ำมัน ไม่มีเงินไปท่องเที่ยว ไม่มีเงินจับจ่ายใช้สอย การท่องเที่ยวทั้งภายในประเทศและระหว่างประเทศมันก็ไม่มีสภาพที่จะแน่นอน เพราะฉะนั้นถ้าจะสนับสนุนการท่องเที่ยว รัฐบาลต้องปรับลดราคาน้ำมันลงนะโดยเฉพาะไปพิจารณาเรื่อง โครงสร้างราคาน้ำมันให้มันเป็นธรรมและเป็นธรรมาภิบาลกับพี่น้องประชาชน เท่ากับประชนทั่วไป ทางภาคขนส่งไม่ได้รีบการช่วยเหลือจากภาครัฐเลย ในส่วนของผลิตภัณฑ์น้ำมันนะ แต่ในส่วนอื่นที่รัฐช่วยอยู่มันก็มีบ้าง อาจจะมีจากกระทรวงพลังงาน กระทรวงแรงงาน นายทองอยู่ คงขันธ์ กล่าวเอนก . 009,https://www.naewna.com/local/609880,2021_10_19
'แอฟริกาใต้'ไม่อนุมัติวัคซีนโควิด'สปุตนิกวี' หวั่นเพิ่มเสี่ยงผู้ชายติดเชื้อHIV,"19 ตุลาคม 2564 สำนักข่าวต่างประเทศรายงาน หน่วยงานกำกับดูแลของสาธารณรัฐแอฟริกาใต้เผยเมื่อวันจันทร์ว่า จะไม่อนุมัติวัคซีนโควิด-19 สปุตนิกวี ของรัสเซีย เนื่องจากความวิตกว่าอาจเพิ่มความเสี่ยงของการติดเชื้อเอชไอวีในหมู่คนหนุ่ม รายงานของเอเอฟพีเมื่อวันจันทร์ที่ 18 ตุลาคม 2564 กล่าวว่า การตัดสินใจของหน่วยงานกำกับดูแลผลิตภัณฑ์ด้านสุขภาพของแอฟริกาใต้อ้างอิงจากผลการศึกษาก่อนหน้านี้ ที่ทดสอบความปลอดภัยของไวรัสอะดีโนในรูปแบบที่ผ่านการดัดแปลง ซึ่งเป็นไวรัสชนิดเดียวกับที่ก่อโรคติดเชื้อในระบบทางเดินหายใจ ที่เรียกว่า Ad5 และใช้ในวัคซีนของรัสเซีย การใช้วัคซีนสปุตนิกวีในแอฟริกาใต้ ซึ่งเป็นสถานที่ที่มีอุบัติการณ์และความชุกของเอชไอวีสูง อาจเพิ่มความเสี่ยงที่ผู้ชายที่ฉีดวัคซีนแล้วจะได้รับเชื้อเอชไอวี แถลงการณ์ของหน่วยงานนี้กล่าว พร้อมกับเผยว่า บริษัทที่อยู่เบื้องหลังการยื่นใบสมัครขอใช้วัคซีนสปุตนิกวีในแอฟริกาใต้ไม่ได้พิสูจน์ว่า สูตรวัคซีนของรัสเซียมีความปลอดภัย ในสถานที่ที่มีความชุกของเอชไอวีสูง แอฟริกาใต้เกิดการระบาดของโควิด-19 รุนแรงที่สุดในทวีปแอฟริกา โดยมีผู้ติดเชื้อเกือบ 3 ล้านคน เสียชีวิตมากกว่า 88,000 คน ประเทศนี้ยังมีจำนวนผู้ติดเชื้อไวรัสเอชไอวีมากที่สุดในโลกด้วย และประชาชนจำนวนมากลังเลกับการฉีดวัคซีนโควิด-19 โดยถึงขณะนี้ในประชากรกลุ่มเป้าหมาย 40 ล้านคนที่รัฐบาลตั้งเป้าฉีดวัคซีนภายในต้นปีหน้า มีผู้ที่ฉีดวัคซีนครบโดสแล้วแค่ราวร้อยละ 25 สัปดาห์นี้แอฟริกาใต้จะเริ่มโครงการฉีดวัคซีนให้เด็กอายุ 12 ปีขึ้นไป และจะฉีดโดสกระตุ้นภูมิให้พลเมืองในกลุ่มที่มีภูมิคุ้มกันอ่อนแอ ปัจจุบัน แอฟริกาใต้อนุมัติการใช้งานวัคซีนของจอห์นสันแอนด์จอห์นสัน ซึ่งฉีดเพียงโดสเดียวและใช้ไวรัสอะดีโนแต่คนละชนิดกับของรัสเซีย, วัคซีนเอ็มอาร์เอ็นเอของไฟเซอร์-ไบออนเทค และวัคซีนซิโนแวคจากจีน องค์การอนามัยโลกยังไม่รับรองการใช้งานแบบฉุกเฉินสำหรับวัคซีนสปุตนิกวีของรัสเซีย ถึงแม้ว่าวัคซีนนี้จะถูกนำมาใช้แล้วในอย่างน้อย 45 ประเทศ.",https://www.naewna.com/inter/609891,2021_10_19
‘เพื่อไทย’โหมไฟ!ปลุกปชช.ร่วมป้องสมบัติชาติ ค้านแลกความผิด‘บิ๊กตู่’,"เพื่อไทยปลุกปชช.ร่วมป้อง สมบัติชาติ ค้านแลกใช้ความผิดพลาด ประยุทธ์หลัง อนุญาโตตุลาการ เตรียมชี้ขาดข้อพิพาท คสช. สั่งปิดเหมืองทองอัคราฯ เมื่อวันที่ 19 ตุลาคม 2564 ที่พรรคเพื่อไทย (พท.) นายสมพงษ์ อมรวิวัฒน์ ส.ส.เชียงใหม่และหัวหน้าพรรคเพื่อไทย พร้อมด้วย นพ.ชลน่าน ศรีแก้ว ส.ส.น่าน , น.ส.จิราพร สินธุไพร ส.ส.ร้อยเอ็ด และ น.ส.อรุณี กาสยานนท์ โฆษกพรรคเพื่อไทย แถลงความเคลื่อนไหวกรณีที่คณะอนุญาโตตุลาการระหว่างประเทศ จะมีคำชี้ขาดข้อพิพาทระหว่างบริษัทคิงส์เกต คอนโซลิเดท จํากัด ประเทศออสเตรเลีย ผู้ถือหุ้นใหญ่บริษัท อัครา รีซอร์สเซส จำกัด กับราชอาณาจักรไทย จากการที่พลเอกประยุทธ์ จันทร์โอชา นายกรัฐมนตรีในฐานะหัวหน้า คสช. ใช้อำนาจตามมาตรา 44 ออกคำสั่งที่ 72/2559 ระงับการทำเหมืองทองคำและประกอบโลหกรรมแร่ทองคำ นายสมพงษ์ อมรวิวัฒน์ ส.ส.เชียงใหม่ หัวหน้าพรรคเพื่อไทย กล่าวว่า คำตัดสินชี้ขาดของคณะอนุญาโตตุลาการ จะออกมาในวันที่ 31 ต.ค.2564 นี้แต่ล่าสุดได้รับทราบมาว่า บริษัท คิงส์เกตฯ ได้แถลงต่อตลาดหลักทรัพย์ ในลักษณะของการเชื่อมั่นว่าแนวโน้มการเจรจากับฝ่ายรัฐบาลไทยจะได้ข้อยุติที่เป็นประโยชน์กับฝ่ายบริษัท คิงส์เกตฯ ซึ่งทำให้พรรคเพื่อไทยกังวลว่าอาจเป็นความเสียหายแก่ประเทศและประชาชนไทย ซึ่งเป็นผลจากการใช้อำนาจ มาตรา 44 ของพลเอกประยุทธ์ จันทร์โอชา และอาจเสียหายไปถึงขั้นที่จะมีการนำทรัพย์สินชาติไปแลกชดใช้ความผิดพลาดดังกล่าว นพ.ชลน่าน ศรีแก้ว ส.ส.น่าน กล่าวว่า พลเอกประยุทธ์ ได้ใช้อำนาจตามมาตรา 44 ออกคำสั่งระงับการทำเหมืองทองคำและประกอบโลหกรรมแร่ทองคำ เป็นเหตุให้ บริษัทคิงเกตส์ฯ ตัดสินใจเข้าสู่กระบวนการระงับข้อพิพาทโดยอนุญาโตตุลาการระหว่างประเทศ โดยในช่วงเดือน ก.พ. 2560 ได้เริ่มการไต่สวนคู่กรณีรอบแรกที่ประเทศสิงคโปร์ ซึ่งระหว่างนั้นฝ่ายรัฐบาลโดยกระทรวงอุตสาหกรรมได้ออกมาชี้แจงถึงหนทางการระงับข้อพิพาทเป็นระยะ กระทั่งล่าสุดเมื่อ 23 ก.ย.2564 บริษัทคิงส์เกตฯ ได้ทำหนังสือแจ้งต่อตลาดหลักทรัพย์ถึงความก้าวหน้าการเจรจากับฝ่ายรัฐบาลไทยซึ่งกำลังจะได้ข้อยุติ ขณะเดียวกันก็แจ้งไปยังคณะอนุญาโตตุลาการขอให้ยืดเวลาการเปิดคำตัดสินชี้ขาดไปเป็นวันที่ 31 ต.ค.2564 เพื่อให้มีการนำข้อสรุปการเจรจาบรรจุในเนื้อหาคำชี้ขาด นพ.ชลน่าน กล่าวว่า ด้วยเหตุนี้ทำให้พรรคเพื่อไทยนิ่งเฉยต่อไปไม่ได้ เพราะสิ่งที่ได้ตรวจสอบพบจากถ้อยแถลงของบริษัท คิงส์เกตฯ ต่อตลาดหลักทรัพย์นั้นอาจนำมาสู่ความเสียหายกับประชาชนและอาจเกิดความสูญเสียทรัพย์สมบัติของชาติที่จะต้องนำมาแลกชดใช้ความผิดพลาดของพลเอกประยุทธ์ โดยสาระของถ้อยแถลงดังกล่าว มีใจความสำคัญชี้ให้เห็นแนวโน้มข้อยุติในลักษณะที่ว่า ข้อเสนอต่างๆ ของบริษัทคิงส์เกตฯ จะได้รับการตอบสนองจากรัฐบาลไทยทุกข้อโดยไม่มีข้อจำกัด อาทิ การได้รับอนุญาตให้ดำเนินการเหมืองใหม่ทั้งหมด การสามารถได้รับการอนุญาตให้ทำเหมืองในพื้นที่ใหม่ นอกเหนือจากเหมืองทองชาตรีเดิมที่มีอยู่แล้ว ซึ่งบริษัทคิงส์เกตฯ มีความมั่นใจว่าจะได้รับการสนับสนุนในการลงทุนและระดมทุนในตลาดหลักทรัพย์ และที่สำคัญ คือ ในการทำเหมืองใหม่จะได้รับการดูแลค่าภาคหลวงและภาษีต่างๆ รวมไปถึงกระบวนการอนุมัติอย่างรวดเร็ว ซึ่งสภาพบังคับนี้อาจทำให้เกิดการข้ามขั้นตอน ซึ่งอาจไม่ชอบด้วยวิธีปฏิบัติตามกฎหมายไทย นพ.ชลน่าน กล่าวว่า หากรัฐบาลไทยยินยอมตามที่บริษัทคิงส์เกตฯ แจ้งแนวโน้มข้อยุติดังกล่าวและคำชี้ขาดของคณะอนุญาโตตุลาการออกมาในวันที่ 31 ต.ค.2564 เป็นไปดังนั้น ประเทศไทยจะเสียหายมหาศาล แม้จะเป็นการประนีประนอมแต่ก็จะเท่ากับการเอาสมบัติชาติและประชาชนไปแลกชดใช้ความผิดพลาดของพลเอกประยุทธ์และ คสช. หรือแม้แต่ถ้าอนุญาโตตุลาการชี้ขาดว่าทางการไทยเป็นฝ่ายพ่ายแพ้และจะต้องปฏิบัติตามคำชี้ขาด ประเทศและประชาชนไทยจะต้องเป็นผู้ร่วมกันชดใช้ ซึ่งก็ไม่ใช่พลเอกประยุทธ์ ที่จะต้องเป็นผู้ชดใช้ พรรคเพื่อไทย ไม่ต้องการให้เหตุการณ์เหล่านี้เกิดขึ้น และหากเกิดขึ้น คนที่ต้องรับผิดชอบจะต้องเป็นพลเอกประยุทธ์ เพราะเป็นผู้ที่ใช้อำนาจและใช้กฎหมายมิชอบ ทรัพย์สมบัติชาติและทรัพย์สมบัติของประชาชน ไม่ใช่ทรัพย์สมบัติของพลเอกประยุทธ์ จะเอาไปแลกชดใช้กับความผิดพลาดของตัวเองไม่ได้ นพ.ชลน่าน กล่าว นางสาวจิราพร สินธุไพร ส.ส.ร้อยเอ็ด กล่าวว่า กรณีเหมืองทองอัครา รัฐบาลซึ่งเป็นผู้รับผิดชอบโดยตรงแต่กลับไม่เคยอธิบายเรื่องนี้แก่ประชาชน วันนี้ตกอยู่ในสถานการณ์ที่ จะแพ้คดีก็เสียหาย จะเจรจาก็เสียเปรียบ เพราะนอกจากที่อาจจะต้องจ่ายค่าโง่มูลค่ามหาศาลแล้ว ตลอดเวลาในกระบวนการเจรจา ยังพบว่า มีการอนุมัติอาชญาบัตรสำรวจแร่ให้กับบริษัทคิงส์เกตฯ คู่พิพาทกับรัฐบาลไทย เข้าสำรวจเหมืองแร่อย่างเงียบๆ ซึ่งนี่คือการเจรจาที่เอาทรัพยากรประเทศไปแลกเปลี่ยนกับความผิดพลาดของพลเอกประยุทธ์ การเจรจาประนีประนอมใดๆ เท่ากับยอมรับในความผิดพลาดเสียหาย ลุแก่อำนาจ จนต้องสังเวยสมบัติชาติเฉียดล้านไร่ สังเวยค่าโง่ในการใช้อำนาจ ตามมาตรา 44 วันนี้แม้ต้องรอคำวินิจฉัยสิ้นเดือนตุลาคม แต่ความเสียหายเกิดขึ้นแล้วเพราะ 1. ทันทีที่ปิดเหมืองทอง ย่อมส่งผลกระทบให้พี่น้องชาวเหมืองตกงาน ข้ออ้างเรื่องปัญหาสิ่งแวดล้อมก็ไม่ได้รับการแก้ไข 2. ส่งผลกระทบเศรษฐกิจทำลายความน่าเชื่อถือประเทศ 3.ใบเสร็จความเสียหายอย่างน้อยที่สุด ค่าใช้จ่ายหลายร้อยล้านบาทในการต่อสู้คดีที่เกิดขึ้นก็มาจากงบประมาณแผ่นดิน ไม่ใช่เงินส่วนตัวของพลเอกประยุทธ์ สุดท้าย ค่าโง่จากเรื่องนี้จึงเป็นมรดกบาปของเผด็จการ ที่ชี้ให้เห็นผลกระทบจากการรัฐประหาร จึงขอเชิญชวนให้พี่น้องประชาชนคนไทยทั้งประเทศร่วมกับพรรคเพื่อไทยปกป้องทรัพย์สินชาติ ด้วยการร่วมกันลงชื่อคัดค้านการนำสมบัติชาติไปแลกชดใช้ความผิดพลาดของพลเอกประยุทธ์ โดยพรรคเพื่อไทยจะแจ้งช่องทางการลงชื่อให้ทราบต่อไป ส.ส.ร้อยเอ็ด พรรคเพื่อไทย กล่าว - 004",https://www.naewna.com/politic/609890,2021_10_19
'หมอธีระ'แนะห้ามประมาท หลังเปิดประเทศ ชี้ลูกหลานระวังเวลาอยู่กับผู้สูงอายุ เหตุภูมิไม่สูงเท่ากัน,"วันที่ 19 ตุลาคม 2564 รศ.นพ.ธีระ วรธนารัตน์ คณะแพทยศาสตร์ จุฬาลงกรณ์มหาวิทยาลัย โพสต์ข้อความผ่านเฟซบุ๊ก Thira Woratanarat ถึงสถานการณ์โควิด-19 ระบุว่า รัสเซียทะลุ 8 ล้านไปแล้ว เมื่อวานทั่วโลกติดเพิ่ม 321,493 คน ตายเพิ่ม 4,592 คน รวมแล้วติดไปรวม 241,832,365 คน เสียชีวิตรวม 4,919,283 คน 5 อันดับแรกที่ติดเชื้อสูงสุดคือ สหราชอาณาจักร อเมริกา รัสเซีย ตุรกี และอินเดีย จำนวนติดเชื้อใหม่ในแต่ละวันของทั่วโลกตอนนี้ มาจากทวีปเอเชีย ยุโรป และอเมริกาเหนือ ซึ่งรวมกันคิดเป็นร้อยละ 94.44 ของทั้งโลก ในขณะที่จำนวนการเสียชีวิตคิดเป็นร้อยละ 91.74 สำหรับสถานการณ์ไทยเรา เมื่อวานติดเชื้อเพิ่ม 10,111 คน สูงเป็นอันดับ 8 ของโลก แต่หากรวม ATK อีก 1,700 คน จะเขยิบเป็นอันดับ 7 ของโลก และไม่ว่าจะเป็นแค่ยอดที่รายงานทางการ หรือจะรวม ATK ก็ยังคงเป็นอันดับ 1 ของอาเซียนอย่างต่อเนื่อง จำนวนเสียชีวิตใหม่เมื่อวานนี้ ไทยแม้จะต่ำกว่าร้อย แต่ยังสูงเป็นอันดับ 14 ของโลก สิ่งที่ควรระมัดระวังสำหรับผู้สูงอายุ เมื่อวานมีข่าวเรื่องการเสียชีวิตของพล.อ.โคลิน พาเวลล์ อดีต Secretary of State ของอเมริกา ซึ่งได้รับวัคซีนครบโดส แต่เสียชีวิตจากผลแทรกซ้อนจากการติดเชื้อโควิด-19 เป็นเรื่องที่จำเป็นต้องย้ำเตือนกันสำหรับผู้สูงอายุในประเทศไทยเราด้วยว่า แม้จะได้รับวัคซีนไปก่อนหน้านี้ แต่ความรู้วิชาการปัจจุบันทำให้เราทราบว่าในผู้สูงอายุ หรือคนที่มีโรคประจำตัวที่ส่งผลต่อระบบภูมิคุ้มกัน หลังฉีดวัคซีนไปอาจมีระดับภูมิคุ้มกันขึ้นไม่สูงนักเมื่อเทียบกับคนวัยหนุ่มสาว นอกจากนี้หากได้รับวัคซีนชนิดที่ประสิทธิภาพไม่สูงนัก หรือได้รับวัคซีนไปล่วงหน้านานๆ ก็อาจทำให้ประสิทธิภาพในการป้องกันน้อยลงตามเวลาที่ผ่านไป ดังนั้นหลังเปิดประเทศเดือนหน้า จึงต้องไม่ประมาท ยังจำเป็นต้องป้องกันตัวอย่างเคร่งครัด ลูกหลานที่บ้านก็ควรระมัดระวังเวลาไปคลุกคลีใกล้ชิดกับผู้สูงอายุ ไม่ว่าจะเป็นปู่ย่าตายาย คุณลุงคุณป้า เพราะอาจนำพาเชื้อไปแพร่ให้ท่านได้ จนอาจทำให้ป่วยและเสียชีวิตได้เช่นกัน ถามว่าจะต้องระมัดระวังตัวกันแจไปอีกนานแค่ไหน คงตอบได้ว่าจนกว่าสถานการณ์ระบาดโดยรวมจะดีขึ้น แต่ไม่ใช่ตอนนี้ที่ในประเทศยังกระจายกันทั่ว ติดกันหลักหมื่นต่อวัน แถมวัคซีนก็ยังไม่ครอบคลุม และยารักษาก็ยังมีจำกัด พร้อมกับความเสี่ยงที่จะเพิ่มขึ้นหลังเปิดประเทศ เมื่อใดที่การระบาดลดลงไปมากเหลือหลักร้อย ป่นิววยน้อย ตายน้อยมากหรือไม่ตายเลย ประชาชนเข้าถึงวัคซีน ที่มีประสิทธิภาพสูง ครบโดสครอบคลุมครบถ้วน ยารักษาที่มีประสิทธิภาพมีเพียงพอ เข้าถึงได้ง่าย ราคาไม่แพง…เมื่อนั้นจึงจะวางใจได้ ด้วยรักและห่วงใย -007",https://www.naewna.com/local/609902,2021_10_19
หมู่บ้านท่องเที่ยวโอทอปนวัตวิถี 'บ้านวัดจันทร์' เตรียมเปิดรับ นทท.,หมู่บ้านท่องเที่ยวOTOPนวัตวิถีบ้านวัดจันทร์ เตรียมเปิดให้เยาวชนเข้าร่วมกิจกรรม ตามฐานการเรียนรู้ ภูมิปัญญาท้องถิ่น ปลายเดือนนี้ หลังกระทบโควิด ขณะที่สมาคมธุรกิจการท่องเที่ยวจังหวัดพิษณุโลก เตรียมผลักดันส่งเสริมภูมิปัญญาท้องถิ่น และอาหารพื้นถิ่น ให้เป็นแหล่งท่องเที่ยวทางภูมิปัญญาของจังหวัดพิษณุโลก 19 ต.ค.64 ที่เรือนจันทร์เสวย บ้านเจ้าจัน จันทร์เจ้า ตั้งอยู่ที่ ม.2 บ้านวัดจันทร์ ต.ในเมือง อ.เมือง จ.พิษณุโลก ให้การต้อนรับคณะสมาคมธุรกิจการท่องเที่ยวจังหวัดพิษณุโลก เพื่อเตรียมผลักดันส่งเสริมภูมิปัญญาท้องถิ่น และอาหารพื้นถิ่น ต.วัดจันทร์ โดยร่วมกิจกรรมworkshopสานใยแมงมุมเพื่อตกแต่งบ้าน และทานอาหารพื้นถิ่นเมนูที่หาทานได้ยาก อย่างเมนู ไก่ทอดน้ำอ้อย หมูเผ็ดร้อน และเมนูขนมไทยโบราณอย่าง ขนมช่อพระจันทร์ ขนมจันทร์เสวย และน้ำบุหลัน ที่หาทานได้ยาก นางกัณฐ์มณี พูลธนทวีกิจ อายุ 41 ปี ประธานหมู่บ้านท่องเที่ยวOTOPนวัตวิถีบ้านวัดจันทร์ ได้บอกว่า วันนี้ทางสมาคมธุรกิจการท่องเที่ยวจังหวัดพิษณุโลก มาดูงานของบ้านเจ้าจัน จันทร์เจ้า เพื่อส่งเสริมภูมิปัญญาของพื้นถิ่น และอาหารพื้นถิ่นของที่นี่ วันนี้มีกิจกรรมที่หลากหลาย อาทิ การสานใยแมงมุม ด้วยไหมพรม ไว้สำหรับตกแต่งสถานที่ ที่ได้รับความสนใจจากผู้ที่มาดูงาน เพราะเป็นกิจกรรมที่ทำไม่ยาก เหมาะสำหรับทุกเพศทุกวัย หรือแม้แต่เด็กก็ทำกันได้ นอกจากนี้ยังมีโชว์อาหารพื้นถิ่นที่หาทานได้ยาก เป็นเอกลักษณ์เฉพาะตัวของ ต.วัดจันทร์ ของเราเท่านั้น ซึ่งบ้านเจ้าจัน จันทร์เจ้า เป็นศูนย์เรียนรู้ของชุมชน ต.วัดจันทร์ โดยกิจกรรมทุกอย่างของที่นี่ จะเป็นภูมิปัญญาของคน ต.วัดจันทร์ ทั้งงานประดิษฐ์และอาหาร ใครที่สนใจเกี่ยวกับเรื่องของงานศิลปะ วัฒนธรรมของพื้นบ้านก็จะมารวมกันอยู่ที่แห่งนี้ ท่ามกลางสถานการณ์โควิด-19 หลายระลอกที่ผ่านมา ทำให้กิจกรรมของบ้านเจ้าจัน จันทร์เจ้าต้องชะงักลงไป ท่ามกลางมาตรการควบคุมการระบาดของโควิด-19 ของจังหวัดพิษณุโลก จนตอนนี้สถานการณ์เริ่มคลี่คลาย มาตรการต่างๆ เริ่มผ่อนคลาย จึงจะเริ่มเปิดศูนย์การเรียนรู้ใหม่อีกครั้งตั้งแต่วันที่ 1 พฤศจิกายน 2564 เป็นต้นไป โดยทางศูนย์จะมีกิจกรรมผลัดเปลี่ยนหมุนเวียนกันไป อาทิ กิจกรรมWorkshopผ้ามัดย้อม สานใยแมงมุม ทำผ้าบาติก เปเปอร์มาเช่น และกิจกรรมอื่นๆอีกมากมาย นอกจากนี้ยังมีเมนูอาหารโบราณหลากหลายเมนูไว้ให้เลือกรับประทาน อาทิ ไก่ต้มน้ำอ้อยสูตรโบราณ มัจฉาเย้ยจันทร์ วารีทอดกรอบ ราหูอมจันทน์ นารีจันทร์เจ้า ที่ราคาเริ่มต้นเพียง 60 บาท นอกจากนี้ยังมีเมนูอื่นให้เลือกทานทั้งแบบอาหารจานเดียว อย่างผัดไท ข้าวคลุกกะปิ ราคาเริ่มต้นเพียง 45 บาท และเมนูของหวาน ในตำนานอีกมากมาย อาทิ ชนมสัมปันนี ขนมทองโปร่ง ขนมทองพลุ ขนมพระพาย ขนมบุหลันดันเมฆ ขนมเสน่ห์จันทร์ ขนมตะลุ่ม ขนมสำปันนี ที่ราคาเริ่มต้นเพียงชุดละ 60 บาทเท่านั้น สำหรับท่านใดที่สนใจอยากจะไปชิมเมนูอาหารคาว หวาน พื้นถิ่นในตำนาน ที่คนเฒ่าคนแก่ในชุมชนบ้านวัดจันทร์มาร่วมกันสืบสานไว้ ท่ามกลางบรรยากาศกลางท้องทุ่งนาสีเขียวสบายตา ก็ไปได้ที่เรือนจันทร์เสวย บ้านเจ้าจัน จันทร์เจ้า ตั้งอยู่ที่ ม.2 บ้านวัดจันทร์ ต.ในเมือง อ.เมือง จ.พิษณุโลก เปิดบริการทุกวัน ตั้งแต่เวลา 9.00-18.00 น. โทรสั่งอาหารล่วงหน้า (จะได้ไม่ต้องรอนาน เพราะเป็นเมนูโบราณที่พิถีพิถันและรายละเอียดเยอะ) หรือท่านใดที่สนใจกิจกรรม ศึกษาเรียนรู้ ดูงาน ของบ้านเจ้าจัน จันทร์เจ้า ก็สามารถติดต่อได้ที่เพจ บ้านเจ้าจัน จันทร์เจ้า ว่าทางศูนย์ทำกิจกรรมอะไร อย่างไร วันไหน หรือสอบถามโดยตรง โทร0835539241. -008,https://www.naewna.com/likesara/609899,2021_10_19
หวิวสะดุดตา! 'หนิง ปณิตา'ถ่ายแบบเซ็กซี่ปนเท่,19 ต.ค.64แม้จะเป็นคุณแม่ลูกหนึ่งแล้ว แต่ผู้จัดคนสวย หนิง ปณิตา ธรรมวัฒนะ ยังคงดูแลรักษารูปร่างของตัวเองได้เป็นอย่างดีที่ล่าสุด เจ้าตัวได้ปล่อยชอตสวยจึ้งสุดแซ่บในซีนสวมเสื้อสูทแหวกอกลึก ส่วนท่อนล่างแซ่บสุดหวิวแบบเต็มสิบพริกร้อยเม็ดกับชอตไม่นุ่งกางเกง อวดเรียวขาขาวๆพร้อมกับเขียนแคปชั่นว่าตัวจริงเราไม่ตรงปกหรอกนะ เพราะเราไม่ใช่หนังสือ,https://www.naewna.com/entertain/609901,2021_10_19
เช็กเลย! ‘หมอกฤษณ์ คอนเฟิร์ม’เผยเคล็ดลับเสริมดวง 12 ราศี,วันที่ 19 ตุลาคม 2564หมอกฤษณ์ คอนเฟิร์ม หมอดูชื่อดังของเมืองไทยได้มีการโพสต์ข้อความผ่านเพจเฟซบุ๊ก หมอกฤษณ์ คอนเฟิร์ม ดูดวงฟรีแก่ทุกท่าน ระบุข้อความว่า เผยเคล็ดลับเสริมดวง ทั้ง 12 ราศี ดังนี้ ราศีเมษ ทำบุญให่ทาน ไหว้อาแป๊ะโรงศี ราศีพฤษภ ชำระหนี้สงฆ์ ราศีมิถุน ทำบุญโรงพยาบาลสงฆ์ ราศกรกฎ ทำบุญช่วยเหลือสุนัข แมวจรจัด ราศีสิงห์ บริจาคเลือด หรือทำบุญ สภากาชาด ราศีกันย์ ไหว้พระพิฆเณศ ราศีตุลย์ ไหว้เจ้าแม่กวนอิม ราศีพิจิก สวดมนต์คาถาชินบัญชร นั่งสมาธิ ราศีธนู ทำบุญโรงพยาบาล ราศีมังกร เติมตะเกียงน้ำมัน ทำบุญสร้างเมรุเผาศพ ราศีกุมภ์ ทำบุญเกี่ยวกับอาหาร เช่น ใส่บาตร หรือแจกทาน ราศีมีน ทำบุญบริจาคค่าน้ำ ค่าไฟวัด ที่ขาดแคลน,https://www.naewna.com/likesara/609906,2021_10_19
แทบช็อค! ลูกสาวต่อว่าแม่ชีวิตขี้ครอก ขอเงินแสนจะซื้อรถ อยากมีสังคมที่ดี,สงสารคนเป็นแม่! คลิปสาวบนรถตู้ โทรคุยกับแม่ ไม่อยากมีชีวิตขี้ครอก บังคับแม่ ขอเงิน 2-3 แสน เพื่อจะไปออกรถ เพราะอยากมีสังคม 19 ตุลาคม 2564 จากกรณีโลกออนไลน์ได้มีการวิพากษ์วิจารณ์คลิปจากผู้ใช้ติ๊กต๊อกรายหนึ่ง โดยเธอได้อัดคลิปเสียง ขณะนั่งบนรถตู้โดยสาร และมีเสียงดังโวยวายของผู้โดยสารสาวรายหนึ่งบนรถตู้ ขณะคุยโทรศัพท์กับแม่ ทั้งขอเงินแสนเพื่อมาออกรถยนต์ โดยเธอให้เหตุผลว่าไม่อยากนั่งรถสาธารณะแล้ว อยากดูดี และมีสังคม ด้วยน้ำเสียงกระโชกโฮกฮากและยังต่อว่าคนเป็นแม่ต่างๆนาๆ คลิปนี้ถูกวิพากษ์วิจารณ์จำนวนมาก หลายคนสงสารคนเป็นแม่ ที่ถูกลูกสาวต่อว่าด้วยถ้อยคำรุนแรง . 009,https://www.naewna.com/likesara/609910,2021_10_19
ยิงเป็นว่าเล่น 'โสมแดง'ทดสอบขีปนาวุธ ขณะ'เกาหลีใต้-ญี่ปุ่น-สหรัฐ'ประชุมกัน,19 ตุลาคม 2564 สำนักข่าวต่างประเทศรายงาน คณะเสนาธิการทหารร่วมเกาหลีใต้แถลงว่า เกาหลีเหนือยิงขีปนาวุธ 1 ลูกเมื่อเวลา 10:17 น.วันนี้ตามเวลาท้องถิ่น จากพื้นที่ใกล้เมืองซินโป จุดที่เกาหลีเหนือใช้เก็บเรือดำน้ำและอุปกรณ์ทดสอบยิงขีปนาวุธจากเรือดำน้ำ โดยกองทัพกำลังจับตาสถานการณ์ที่เกิดขึ้นอย่างใกล้ชิด ด้านนายกรัฐมนตรีฟูมิโอะ คิชิดะของญี่ปุ่นแถลงว่า ญี่ปุ่นตรวจจับได้ว่ามีการยิงขีปนุวธ 2 ลูก เป็นที่น่าเสียใจที่เกาหลีเหนือทดสอบขีปนาวุธหลายครั้งในช่วงหลายสัปดาห์มานี้ เหตุการณ์นี้เกิดขึ้นในขณะที่ผู้อำนวยการข่าวกรองของเกาหลีใต้ สหรัฐ และญี่ปุ่นจะประชุมที่กรุงโซลของเกาหลีใต้ เพื่อหารือเรื่องการเผชิญหน้ากับเกาหลีเหนือและอีกหลายประเด็น นอกจากนี้ยังมีขึ้นในขณะที่เกาหลีใต้กำลังเป็นเจ้าภาพนิทรรศการอวกาศและกลาโหมนานาชาติโซลที่มีพิธีเปิดในวันนี้ โดยจะจัดขึ้นไปจนถึงวันที่ 21 ตุลาคม มีตัวแทนบริษัทสากลและกองทัพหลายประเทศเข้าร่วม เป็นงานนิทรรศการกลาโหมครั้งใหญ่ที่สุดเท่าที่เคยจัดขึ้นในเกาหลีใต้ จัดแสดงอากาศยานขับไล่รุ่นใหม่ เฮลิคอปเตอร์จู่โจม โดรน และอาวุธทันสมัย รวมถึงยานอวกาศและการออกแบบอากาศยานพลเรือน,https://www.naewna.com/inter/609908,2021_10_19
'เพื่อไทย'ชิงดับกระแส'คุณหญิงอ้อ-เพรียวพันธุ์'ไม่ใช่แคนดิเดตนายกฯ,สมพงษ์ อมรวิวัฒน์ออกโรงยันคุณหญิงพจมาน-พล.ต.อ.เพรียวพันธุ์ ไม่ใช่แคนดิเดตนายกฯของพรรค เป็นเพียงบุคคลที่พรรคเคารพ แต่ไม่เคยเข้ามายุ่งเกี่ยวกับเรื่องในเพื่อไทย เมื่อวันที่ 19 ตุลาคม 2564 นายสมพงษ์ อมรวิวัฒน์ หัวหน้าพรรคเพื่อไทย กล่าวถึงกระแสข่าวที่ปรากฏชื่อคุณหญิงพจมาน ดามาพงศ์ และพล.ต.อ.เพรียวพันธุ์ ดามาพงศ์ อดีตผู้บัญชาการตำรวจแห่งชาติ เป็นแคนดิเดตนายกรัฐมนตรีของพรรคเพื่อไทยว่า การปรากฏชื่อคุณหญิงพจมานและคนอื่นๆ ตามข่าว ไม่มีข้อเท็จจริงใด ๆ สำหรับคุณหญิงพจมาน เป็นบุคคลที่พรรคเคารพนับถือตั้งแต่สมัยพรรคไทยรักไทย แต่คุณหญิงพจมานไม่ได้เข้ามายุ่งเกี่ยวใด ๆ ทั้งสิ้นโดยเฉพาะในพรรคเพื่อไทย หัวหน้าพรรคเพื่อไทย กล่าว -001,https://www.naewna.com/politic/609907,2021_10_19
'เขื่อนอุบลรัตน์'เตรียมระบายน้ำเพิ่มวันละ 12 ล้านลบ.ม. หลังพายุเข้าต่อเนื่อง,"19 ตุลาคม 2564 นายพิพัทต์ คงสินทวีสุข ผู้อำนวยการโรงไฟฟ้าพลังน้ำภาคตะวันออกเฉียงเหนือ เปิดเผยว่า จากสถานการณ์พายุที่พาดผ่านภาคอีสาน ทำให้เกิดฝนตกหนัก มีปริมาณน้ำไหลเข้าเขื่อนอุบลรัตน์ปริมาณมากอย่างต่อเนื่อง ทั้งจากอิทธิพลของพายุโกนเชิน,พายุเตี้ยนหมู่ และร่องมรสุม ทำให้มีปริมาณน้ำไหลเข้าเขื่อน ตั้งแต่เดือนกันยายนจนถึงปัจจุบัน มีปริมาณน้ำไหลเข้าเขื่อนสูงมากถึง148ล้าน ลบ.ม. เมื่อวันที่30กันยายน2564ที่ผ่านมามีปริมาณน้ำกักเก็บ2,298ล้าน ลบ.ม. หรือคิดเป็นร้อยละ94%ของความจุอ่างฯ จากความจุน้ำเต็มอ่าง2,431ล้าน ลบ.ม. คาดว่าหากสถานการณ์น้ำไหลเข้ายังสูงต่อเนื่อง ระดับน้ำจะเพิ่มขึ้นไปที่ระดับเก็บกักสูงสุด ที่ระดับน้ำ182.00ม.รทก. คิดเป็น100%ของความจุอ่าง ภายในอีกประมาณ3 - 4วันข้างหน้านี้ ซึ่งปริมาณน้ำที่ไหลเข้ายังเพิ่มขึ้นต่อเนื่องปริมาณน้ำไหลเข้า ยังเพิ่มขึ้นมากกว่าการระบายออก ล่าสุดเขื่อนอุบลรัตน์ได้ระบายน้ำที่วันละ10ล้านลบ.ม. ซึ่ง กฟผ.เขื่อนอุบลรัตน์ ได้นำข้อมูลสถานการณ์น้ำดังกล่าว เสนอต่อคณะอนุกรรมการบริหารจัดการน้ำ จ.ขอนแก่น เพื่อขอให้ทบทวนและปรับเพิ่มการระบายน้ำ เพื่อให้เกิดความสมดุลทั้งด้านเหนือเขื่อนและท้ายเขื่อนต่อไป โดยจะเพิ่มการระบายน้ำเป็นวันละ12ล้านลบ.ม.ในเร็วๆนี้ ทั้งนี้ หากสถานการณ์มีการเปลี่ยนแปลง กฟผ.จะแจ้งให้ทราบในโอกาสต่อไป ประชาชนสามารถติดตามสถานการณ์น้ำเขื่อนอุบลรัตน์ตลอด24ชั่วโมง โทร.043-446-392และที่เว็บไซต์http://nehcc-inter.egat.co.th",https://www.naewna.com/local/609897,2021_10_19
สลด! ลูกช้างป่าเขาอ่างฤาไนข้ามถนนออกหากินโดนรถชนดับ-คนขับบาดเจ็บ,19 ตุลาคม 2564 นายรวมศิลป์ มานะจงประเสริฐ ผู้อำนวยการสำนักบริหารพื้นที่อนุรักษ์ที่ 2 (ศรีราชา) เปิดเผยว่า เมื่อวันที่ 18 ต.ค 64 เวลา 19.00 น.เจ้าหน้าที่ชุดเคลื่อนที่เร็วเฝ้าระวังผลักดันและติดตามแก้ไขปัญหาช้างป่าฯ จ.ฉะเชิงเทรา (อ.สนามชัยเขต) รับแจ้งพบมีลูกช้างป่าถูกรถยนต์ชน บริเวณถนนหลวงหมายเลข 359 ช่วงระหว่าง ก.ม ที่ 62-63 (สระแก้ว-เขาหินซ้อน) จากการตรวจสอบโดยร่วมกับ ผอ.ทสจ ปราจีน สภ.ระเบาะไผ่ ปลัดอำศรีมหาโพธิ ผู้ใหญ่บ้านหว้าเอน ม.8 พบซากลูกช้างป่าเพศผู้ อายุประมาณ 1 ปี 5 เดือน โดยร่องรอยพบว่าเป็นการเคลื่อนย้ายเป็นฝูง นอกจากนี้ยังมีบุคคลได้รับบาดเจ็บ เป็นหญิง ไม่ทราบอายุ ซึ่งถูกนำตัวส่งโรงพยาบาลแล้ว ส่วนซากช้างป่าที่เสียชีวิตได้ส่งมอบทางสำนักฯ 1 ปราจีนบุรี เพื่อดำเนินการในส่วนที่เกี่ยวข้อง ทั้งนี้ทางเขตฯ จะได้ประสานการดำเนินการติดตาม และผลักดันช้างป่าที่เหลือกลับพื้นที่ป่าอนุรักษ์ และประสานสานญาติผู้บาดเจ็บ เพื่อให้การช่วยเหลือต่อไป ข่าวแจ้งว่า จุดที่เกิดเหตุดังกล่าว เป็นบริเวณที่ช้างป่า–โขลงช้างจากเขตรักษาพันธุ์สัตว์ป่าเขาอ่างฤาไน มักใช้เป็นทางข้ามฝั่งถนนจาก จ.ฉะเชิงเทรา หรือแปดริ้ว ข้ามเขตเข้ามาหากินในฝั่งของ จ.ปราจีนบุรี เป็นประจำ และเมื่อเดือนที่ผ่านมาเคยเกิดอุบัติเหตุรถกระบะชนช้างป่าจนงาหักได้รับบาดเจ็บมาแล้ว ขอบคุณเฟชบุ๊กประชาสัมพันธ์ กรมอุทยานแห่งชาติ สัตว์ป่า และพันธุ์พืช,https://www.naewna.com/local/609912,2021_10_19
'น้ำตาล ชลิตา'อวดหุ่นสวยริมหาด ใส่บิกินี่ตัวจิ๋วเสิร์ฟความเซ็กซี่,19 ต.ค.64อีกหนึ่งนางงามสาวสุดเซ็กซี่ของวงการ น้ำตาล ชลิตา ส่วนเสน่ห์ มิสยูนิเวิร์สไทยแลนด์ Miss Universe Thailand 2016ล่าสุดน้ำตาล ชลิตาได้โพสต์ภาพขณะไปเที่ยวทะเลสวยๆทำเอาทะเลเดือดก็เพราะความแซ่บสุดยอดของเธอที่สวมชุดว่ายน้ำทูพีซตัวจิ๋ว สีสันสดใส นั่งโพสท่า บนชายหาด,https://www.naewna.com/entertain/609915,2021_10_19
จีนจ่อออกกฎหมายเอาผิดพ่อแม่ผู้ปกครอง หากบุตรหลานประพฤติไม่เหมาะสม,วันที่ 19 ตุลาคม2564 สำนักข่าวรอยเตอร์ เสนอข่าว China drafts law to punish parents for children's bad behavior ระบุว่า รายงานจากกรุงปักกิ่ง เมื่อวันที่ 18 ต.ค. 2564 รัฐสภาของจีนเตรียมพิจารณาออกกฎหมายลงโทษพ่อแม่ผู้ปกครอง หากบุตรหลานประพฤติตนไม่เหมาะสมหรือก่ออาชญากรรม โดยกฎหมายนี้เรียกว่า กฎหมายส่งเสริมการอบรมสั่งสอนของครอบครัว (family education promotion law) ซึ่งหากกฎหมายมีผลบังคับใช้ อัยการจะเป็นผู้พิจารณาสั่งให้พ่อแม่ผู้ปกครองที่บุตรหลานมีปัญหาด้านความประพฤติ ต้องเข้ารับการอบรมด้านการเลี้ยงดูด้วย ซ่างเทียเว่ย (Zang Tiewei) โฆษกคณะกรรมการกิจการนิติบัญญัติ ภายใต้สภาประชาชนแห่งชาติ กล่าวว่า มีหลายสาเหตุที่เด็กและเยาวชนประพฤติตนไม่เหมาะสม และการขาดการอบรมสั่งสอนในครอบครัว หรืออบรมสั่งสอนอย่างไม่เหมาะสมเป็นสาเหตุสำคัญ โดยร่างกฎหมายดังกล่าว จะได้รับการพิจารณาในการประขุมคณะกรรมาธิการประจำสภาประชาชนแห่งชาติในสัปดาห์นี้ อนึ่ง ในร่างกฎหมายยังกล่าวถึงการที่ผู้ปกครองต้องจัดเวลาให้บุตรหลานได้พักผ่อน เล่นและออกกำลังกายด้วย รายงานข่าวกล่าวต่อไปว่า ความเคลื่อนไหวนี้เป็นอีกก้าวหนึ่งของทางการจีนที่ต้องการจัดการแก้ไขพฤติกรรมที่ไม่พึงประสงค์ของเด็กและเยาวชน เช่น การติดเกมออนไลน์ รวมถึงการคลั่งไคล้คนดังทางอินเตอร์เน็ต ซึ่งก่อนหน้านี้ กระทรวงศึกษาธิการของจีน ได้กำหนดให้เด็กและเยาวชนเล่นเกมออนไลน์เพียงวันละ 1 ชั่วโมง ในช่วงวันศุกร์-อาทิตย์เท่านั้น เช่นเดียวกับการลดจำนวนการบ้าน ห้ามเรียนและสอนพิเศษวิชาหลักในวันหยุด เพราะไม่ต้องการให้เด็กและเยาวชนเรียนหนักจนเกินไป ตลอดจนเรียกร้องให้หนุ่มชาวจีนวางตนสมกับเป็นชายชาตรีให้มากขึ้น โดยกำหนดให้สถาบันการศึกษาส่งเสริมการเล่นกีฬาต่างๆ เช่น ฟุตบอล เพื่อป้องกันไม่ให้เด็กและเยาวชนชายชาวจีนเติบโตมาในลักษณะเหมือนผู้หญิง ขอบคุณเรื่องจาก https://www.reuters.com/world/china/china-drafts-law-punish-parents-childrens-bad-behaviour-2021-10-18/,https://www.naewna.com/inter/609919,2021_10_19
ทลายเหี้ยนแก๊งนายหน้านำต่างด้าวสวมบัตรประชาชนไทย เปิดชัดๆแผนประทุษกรรม,"สตม. ร่วมกับกรมการปกครอง แถลงทลายเครือข่ายนายหน้านำคนต่างด้าวสวมบัตรประชาชนไทย เปิดชัดๆแผนประทุษกรรม 19 ตุลาคม 2564 สำนักงานตรวจคนเข้าเมืองโดย พล.ต.ท.ภาคภูมิภิภัทฒ์ สัจจพันธุ์ ผบช.สตม. มอบหมายให้ พล.ต.ต.ณฐพล แสวงกิจ , พล.ต.ต.ยิ่งยศ เทพจำนงค์ , พล.ต.ต.อาชยน ไกรทอง รอง ผบช.สตม. , พล.ต.ต.ปิติ นิธินนทเศรษฐ์ ผบก.ตม.1 , พ.ต.อ.ยศเอก รักษาสุวรรณ รอง ผบก.ตม.1 และ พ.ต.อ.กีรติศักดิ์ ก้องเกียรติศิริ ผกก.สส.บก.ตม.1 พร้อมชุดปฏิบัติการสืบสวนฯ ร่วมแถลงข่าวการจับกุมเครือข่ายนายหน้านำคนต่างด้าวสวมบัตรประชาชนไทย สืบเนื่องจากเจ้าหน้าที่ตำรวจ กก.สส.บก.ตม.1 ได้ทราบข้อมูลจากสายลับว่ามีขบวนการรับจ้างสวมบัตรประชาชนไทยให้กับบุคคลต่างด้าว ที่มีความประสงค์จะมีบัตรประชาชนไทย จึงลงพื้นที่สืบสวนหาข่าว จนทราบแหล่งที่ซ่อนตัวของบุคคลต่างด้าวสัญชาติจีนรายหนึ่ง คือ นายเหม่ย และบุคคลต่างด้าวสัญชาติมาเลเซียอีกรายหนึ่ง คือ นางสาวซุน หลังตรวจพบมีพฤติกรรมในการแอบอ้าง สวมรายการข้อมูลบัตรประชาชนบุคคลสัญชาติไทย ที่ปรากฏข้อมูลอยู่บนฐานข้อมูลทะเบียนราษฎร์ แต่ไม่มีความเคลื่อนไหวทางทะเบียน จึงได้สืบสวนติดตามจนนำไปสู่การจับกุม ผู้ต้องหาให้การสารภาพโดยรับว่าได้ว่าจ้างให้นายหน้าคนไทยดำเนินการโดยเสียค่าจ้างไปเป็นจำนวนเงินกว่า 1 ล้านบาท โดยในการสืบสวนในครั้งนี้ ทางสำนักงานตรวจคนเข้าเมืองได้รับความร่วมมือในการประสานงานข้อมูลทางทะเบียนในเชิงลึก กับทางสำนักการสอบสวนและนิติการ กรมการปกครอง จนทราบข้อมูลโครงข่ายและแผนประทุษกรรมของขบวนการสวมบัตรประชาชนไทยให้กับบุคคลต่างด้าวโดยทุจริต โดยเมื่อช่วงเดือนเมษายน 2563 ที่ผ่านมา ส่วนป้องกันและปราบปรามการทุจริต สำนักบริหารการทะเบียน กรมการปกครอง ได้ตรวจสอบพบความผิดปกติทางทะเบียนและบัตรประจำตัวประชาชนของสำนักทะเบียน อ.วังม่วง จ.สระบุรี จนนำไปสู่การดำเนินคดีกับขบวนการนายหน้านำพาคนต่างด้าวสวมตัวทำบัตรประจำตัวประชาชน 4 ราย ทั้งนี้ มีแผนประทุษกรรมและตัวละครที่เกี่ยวข้อง คือ นางเล็ก (นามสมมติ) แม่บ้านผู้ดูแลความสะอาดเรียบร้อยในที่ว่าการ อ.วังม่วง ได้ลักลอบทำปลอมลูกกุญแจ ห้องสำนักทะเบียนอำเภอวังม่วง และแอบนำบัตรประจำตัวประชาชนและรหัสผ่านเข้าระบบของปลัดอำเภอวังม่วง จำนวน 3 คน และนำไปมอบให้กับ นางน้อย (นามสมมติ) พนักงานลูกจ้างที่ทำงานอยู่ที่สำนักทะเบียน อ.วังม่วง โดยนางเล็ก และนางน้อย ยังได้ร่วมกับนายหน้าและผู้ร่วมขบวนการอีก 2 ราย คือ นางสม (นามสมมติ) ซึ่งมีหน้าที่ติดต่อ ชักชวน และนำพาคนต่างด้าวมาที่ อ.วังม่วง และ นายศักดิ์ (นามสมมติ) ซึ่งยินยอมเป็นเจ้าบ้าน ให้บุคคลต่างด้าวที่สวมบัตรเรียบร้อยแล้ว จดแจ้งเข้าเป็นผู้อาศัยโดยทุจริต สำหรับคดีนี้ได้มีการดำเนินคดีกับผู้ร่วมขบวนการทั้งหมด ตั้งแต่ช่วงเดือนกันยายนที่ผ่านมา โดยกล่าวหาว่า ร่วมกันนำเข้าข้อมูลอันเป็นเท็จในระบบทะเบียนราษฎรและนำคนต่างด้าวสวมตัวคนไทยทำบัตรประจำตัวประชาชน ตาม พ.ร.บ.บัตรประจำตัวประชาชน พ.ศ. 2526 พ.ร.บ.การทะเบียนราษฎร พ.ศ.2534, พ.ร.บ.ว่าด้วยการกระทำความผิดเกี่ยวกับคอมพิวเตอร์ พ.ศ.2550 และประมวลกฎหมายอาญาในฐานความผิดเกี่ยวกับการแจ้งข้อความอันเป็นเท็จแก่เจ้าพนักงาน, ความผิดเกี่ยวกับการทำลายเอกสารของ และความผิดเกี่ยวกับการปลอมหรือการแปลง จากการทลายเครือข่ายขบวนการนำพาบุคคลต่างด้าวสวมข้อมูลบัตรประชาชนไทยของ อ.วังม่วง ในครั้งนี้ยังตรวจพบบุคคลต่างด้าวที่มีส่วนพัวพันในขบวนการนี้ได้อีกหลายราย จนได้มีการทยอยออกหมายจับบุคคลต่างด้าวหลายสัญชาติ ในข้อหา ยื่นคำขอมีบัตรโดยมิได้มีสัญชาติไทยด้วยการแสดงหลักฐานอันเป็นเท็จหรือปกปิดข้อความจริงต่อพนักงานเจ้าหน้าที่ มีอัตราโทษจำคุกตั้งแต่ 1 ปี ถึง 5 ปี หรือปรับตั้งแต่ 20,000 บาท ถึง 100,000 บาท หรือทั้งจำทั้งปรับ ซึ่งสำนักงานตรวจคนเข้าเมือง จะได้มีการขยายผล สืบสวนจับกุมผู้ต้องหาตามหมายจับทั้งหมดมาดำเนินคดีตามกระบวนการยุติธรรมต่อไป ด้าน พล.ต.ต.อาชยน ไกรทอง รอง ผบช.สตม./โฆษก สตม. , พ.ต.อ.ภัคพงศ์ สายอุบล รอง ผบก.ตม.1/รองโฆษก สตม. ร่วมกันเปิดเผยว่า จากสถานการณ์การแพร่ระบาดของโรคโควิด-19 ในปัจจุบัน พล.อ.ประยุทธ์ จันทร์โอชา นายกรัฐมนตรี , พล.อ.ประวิตร วงษ์สุวรรณ รองนายกรัฐมนตรี สั่งการให้หน่วยงานที่เกี่ยวข้องทั้งหมดเฝ้าระวังและป้องกันการแพร่ระบาด ซึ่ง พล.ต.อ.สุวัฒน์ แจ้งยอดสุข ผบ.ตร. และ พล.ต.อ.ดำรงศักดิ์ กิตติประภัสร์ รอง ผบ.ตร. มอบหมายให้ สตม. โดย พล.ต.ท.ภาคภูมิภิภัทฒ์ สัจจพันธุ์ ผบช.สตม. ระดมกวาดล้างคนต่างด้าวที่ลักลอบเข้าเมืองอย่างผิดกฎหมาย ขบวนการขนคนต่างด้าวเข้าเมืองโดยผิดกฎหมาย ตลอดจนการขนแรงงานต่างด้าวเข้ ออกพื้นที่จังหวัดที่มีคำสั่งห้ามเคลื่อนย้ายแรงงานต่างด้าว เพื่อป้องกันการแพร่ระบาดของโรค โควิด-19 และรวมถึงการที่คนต่างชาติเข้ามาใช้ประเทศไทยเป็นฐานในการกระทำความผิด ทั้งนี้ สตม. ขอเรียนว่า สตม. มีมาตรการในการตรวจสอบ กวดขัน และปราบปรามการกระทำความผิดต่างๆ รวมทั้งการดำเนินการตรวจสอบชาวต่างชาติที่มีพฤติกรรมไม่เหมาะสม กระทำผิดกฎหมาย ก่อเหตุอันตรายต่อความสงบสุขและความปลอดภัยในชีวิตและทรัพย์สินของประชาชนหรือ ทำให้เกิดความเสียหายต่อภาพลักษณ์ของประเทศชาติ หากประชาชนท่านใดพบเบาะแสในการกระทำความผิด กรุณาแจ้งมายัง สำนักงานตรวจคนเข้าเมือง เลขที่ 507 ซ.สวนพลู แขวงทุ่งมหาเมฆ เขตสาทร กรุงเทพมหานคร 10120 หรือที่หมายเลขโทรศัพท์ 1178 หรือที่ www.immigration.go.th -005",https://www.naewna.com/local/609917,2021_10_19
เช็ครายชื่อ! ครม.มีมติแต่งตั้งข้าราชการหลายตำแหน่ง,เมื่อวันที่ 19 ตุลาคม 2564น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า คณะรัฐมนตรี (ครม.) มีมติอนุมัติ/เห็นชอบ ในเรื่องแต่งตั้ง วันที่ 19 ตุลาคม 2564 ดังนี้ 1.เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (สำนักงานคณะกรรมการพิเศษเพื่อประสานงานโครงการอันเนื่องมาจากพระราชดำริ) คณะรัฐมนตรีมีมติอนุมัติตามที่สำนักงานคณะกรรมการพิเศษเพื่อประสานงานโครงการอันเนื่องมาจากพระราชดำริ (สำนักงาน กปร.) เสนอแต่งตั้ง นายสมศักดิ์ เพิ่มเกษร ที่ปรึกษาด้านการประสานงานโครงการอันเนื่องมาจากพระราชดำริ (นักวิเคราะห์นโยบายและแผนทรงคุณวุฒิ) สำนักงาน กปร.ให้ดำรงตำแหน่ง รองเลขาธิการ กปร. สำนักงาน กปร.เพื่อทดแทนตำแหน่งที่ว่าง ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป 2.เรื่อง การแต่งตั้งประธานกรรมการและกรรมการผู้ทรงคุณวุฒิในคณะกรรมการองค์การบริหารจัดการก๊าซเรือนกระจก คณะรัฐมนตรีมีมติอนุมัติตามที่กระทรวงทรัพยากรธรรมชาติและสิ่งแวดล้อมเสนอแต่งตั้งบุคคลเป็นกรรมการและกรรมการผู้ทรงคุณวุฒิในคณะกรรมการองค์การบริหารจัดการก๊าซเรือนกระจก ดังนี้ 1. นายวิจารย์ สิมาฉายา เป็นประธานกรรมการ 2. นายสมชาย รังษีธนานนท์ เป็นกรรมการผู้ทรงคุณวุฒิด้านการบริหารธุรกิจ 3. นายสมิทธ์ พนมยงค์ เป็นกรรมการผู้ทรงคุณวุฒิด้านพลังงาน 4. นายสุธา ขาวเธียร เป็นกรรมการผู้ทรงคุณวุฒิด้านวิทยาศาสตร์และเทคโนโลยี 5. นายขวัญชัย ดวงสถาพร เป็นกรรมการผู้ทรงคุณวุฒิด้านป่าไม้ 6. นายสมชาย หวังวัฒนาพาณิช เป็นกรรมการผู้ทรงคุณวุฒิด้านการอุตสาหกรรม ทั้งนี้ ตั้งแต่วันที่ 19 ตุลาคม 2564 เป็นต้นไป - 006,https://www.naewna.com/politic/609924,2021_10_19
โคราชอ่วม! น้ำทะลักท่วมมิตรภาพซอย 4 กว่าพันครอบครัว ถนนมิตรเส้นเลี่ยงเมืองสาหัส,"โคราชน้ำทะลักท่วมเขตเมืองย่าโมแล้ว มิตรภาพซอย 4 จมมิดใต้บาดาลกว่า 1,400 ครอบครัว ขณะที่ถนนมิตรเส้นเลี่ยงเมืองภาพบายพาสน้ำท่วมสูงปิดการเดินรถเบี่ยงให้ใช้เส้นทางผ่านตัวเมืองโคราชแทน ผู้ว่าลุยน้ำออกช่วยเหลือประชาชนสั่งป้องกัน รพ.มหาราช ย้ำปลาสัปดาห์น้ำจะไปพิมายสั่งป้องกันโบราณสถานและเขตเมืองพอมาย วันที่ 19 ตุลาคม 2564ผู้สื่อข่าวรายงานสถานการณ์น้ำท่วมที่จังหวัดนครราชสีมา ล่าสุดมวลน้ำได้ไหลทะลักเข้าท่วมในเขตเมืองนครราชสีมาแล้ว โดยเฉพาะที่ชุมชนมิตรภาพซอย 4 ทั้งทุกตรอกซอกซอย ซอยแยก เขตเทศบาลนครราชสีมา น้ำจากลุ่มน้ำลำตะคองไหลบ่าเอ่อทะลักเข้าท่วมบ้านเรือนประชาชนในชุมชนระดับน้ำสูงกว่า 50 ซม.- 1 เมตร รถไม่สามารถสัญจรได้ ทางเทศบาลได้แจ้งเตือนธงสีส้มและสีแดง รวมทั้งพื้นที่ติดกันบ้านตะคองเก่าน้ำเอ่อท่วมทั้งหมดเช่นเดียวกัน รวมทั้งถนนสายสุรนารี 2 ถูกน้ำท่วม 20-30 ซม. ขณะเดียวกันน้ำมวลดังกล่าวยังทะลักเข้าท่วมถนนมิตรภาพ ช่วงบายพาส-จอหอ หลัก กม.ที่ 1-2 จุดหน้าโฮมโปร ระยะทาง 500 เมตร อ.เมือง จ.นครราชสีมา ซึ่งน้ำได้เอ่อล้นจากประตูระบายน้ำเขื่อนคนชุมเข้าท่วมถนนมิตรภาพสูงขึ้นต่อเนื่อง รถเล็กไม่สามารถผ่านได้ เจ้าหน้าที่ได้ให้รถทุกชนิดเลี่ยงไปใช้เส้นทางถนนมิตรภาพผ่านตัวเมืองนครราชสีมาแทน ขณะที่นายวิเชียร จันทรโณทัย ผู้ว่าราชการจังหวัดนครราชสีมาและนายนายกิตติกุล เสภาศีราภรณ์ ผู้อำนวยการโคงการชลประทานนครราชสีมา และนายไพบูลย์ พฤกษ์พนาเวศ ที่ปรึกษานายกเทศมนตรีนครนครราชสีมาลงพื้นที่ตรวจติดตามสถานการณ์ระดับน้ำในชุมชนมิตรภาพ ซอย 4 เป็นรอบที่ 5 เนื่องจากต้องประเมินสถานการณ์ตลอด 24 ชม. เนื่องจากมวลน้ำจะไหลลงไปยังอ่างประปาฯ ซึ่งลำน้ำอยู่ติดกับโรงพยาลเซ็นแมรี่ , โรงพยาบาลมหาราชนครราชสีมา และ โรงพยาบาล รพ.จิตเวชนครราชสีมาราชนครินทร์ โดยจากการตรวจสอบระดับน้ำเพิ่มขึ้นและกระแสน้ำไหลแรงและเชี่ยวกราด บ้านเรือนพี่น้องประชาชนที่ถูกน้ำท่วมกว่า 800 หลังคาเรือนรวมทั้งห้องเช่าอีก 600 ห้อง รวม 1,400 ครอบครัว ระดับน้ำจุดต่ำสุด 30 ซม. จุดลึกสุดเท่าหน้าอกถึงคอ ต้องใช้เรือนำประชาชนเข้าและออกจากบ้าน บ้านสองชั้นตองอาศัยอยู่ชั้น 2 เท่านั้น ชั้นล่าวจมบาดาล เจ้าหน้าที่ได้อพยพพี่น้องประชาชนไปอาศัยยู่ที่วัดโคกพรหม และบ้านญาติในตัวเมือง ส่วนหลายครอบครัวต้องไปเช่าห้องพักชั่วคราว ล่าสุดทางเพจของตำรวจภูธรจังหวัดนครราชสีมา ได้แจ้งประชาสัมพันธ์ปิดเส้นทางการจราจรบายพาสนครราชสีมา ช่วงโฮมโปร ถึงปั๊ม ปตท.อาทิตย์ไฮเวย์ เนื่องจากน้ำท่วมสูง ขอให้ประชาชนที่จะเดินทางจากขอนแก่น(ถนนมิตรภาพ)ไป กทม. ให้เข้าทางหลวง(สาย ฉ.) จากจอหอ ออกทาง อ.โชคชัย ไปออกถนนมิตรภาพ(ต่างระดับสีคิ้ว) และหากมาจาก กทม. จะเดินทางไปขอนแก่น ให้เข้าต่างระดับสีคิ้ว ไปทาง อ.โชคชัย ออกถนนสาย ฉ. และออกมิตรภาพที่จอหอ จะมีเจ้าหน้าที่ตำรวจ ฝ่ายปกครอง เจ้าหน้าที่แขวงทางหลวงที่ 2 คอยอำนวยการจราจรตลอดเส้นทาง ส่วนจุดน้ำท่วมมีเจ้าหน้าที่ตำรวจ สภษเมืองนครราชสีมา , สภ.โพธิ์กลาง คอยดูแลอำนวยความสะดวกด้านการจราจร โดยช่วงปากซอยชุมชนมิตรภาพซอย 4 เกิดปัญหากรจาจรติดขัดอย่างหนัก เนื่องจากเส่นบายพาสน้ำท่วม จึงเลี่ยงมาใช้ถนนมิตรภาพมืองแทน การจราจรปริมาณรถหนาแน่นติดตัดยาวกว่า 2 กม. ประกอบกับมีสี่แยกไฟเขียวแดง 2 จุดรถเกิดการชะลอตัวและสะสม เจ้าหน้าที่ตำรวจจราจรต้องทำงานประสานในการเร่งระบายรถตลอดทั้งวัน นายวิเชียร จันทรโณทัย ผวจ.นครราชสีมา กล่าวว่า เท่าที่ดูมวลน้ำมาเร็วกว่ากำหนด โดยเราคาดการณ์ว่าน้ำจะมาวันที่ 20 ต.ค. แต่กลับมาเร็วขึ้น และเข้าใจว่าน้ำจะมีหนุนมาเพิ่มอีก ซึ่งระดับน้ำจะอยู่ในสภาพนี้อีก 1-2 วัน น้ำท่วมมิตรภาพซอย 4 และท่มถนนมิตรภาพเส้นบายพาส 4 ช่องจราจร และ 4 ช่องคู่ขนาด ส่วนมวลน้ำก่อนนี้มามากคิดว่าจากนี้ไปจะไปยังโรงพยาบาลต่างๆ 3 แห่ง โดยเฉพาะ รพ.มหาราชฯเราคิดว่าน่าจะกันได้ แต่มีจุดอยู่ 1 จุดใน รพ.มหาราชฯที่น้ำจะเข้าได้ตอนนี้จะใช้แผ่นซิเมนต์เข้าไปอุดแล้วทับด้วยกระสอบทรายป้องกันไว้เต็มที่ ซึ่งน้ำไม่น่าจะเข้า รพ.มหาราชฯได้ ส่วนน้ำท่วมในเขตเมืองนครราชสีมาก็คงจะต้องรายงาให้ พล.อ.ประยุทธ์ จันทร์โอชา นายกรัฐมนตรี , พ.อ.ประวิตร วงษ์สุวรรณ รองนายกรัฐมนตรี และพล.อ.อนุพงษ์ เผ่าจิดา รมว.มหาดไทย โดนรานยงานในระบบช่องทางของ ปภ. อยู่แล้ว ตอนนี้ต้องเร่งช่วยเหลือพี่น้องประชาชน ซึ่งที่มีติดอยู่ก็มีความต้องการกระสอบทราย และห่วงทรัพย์สินของตัวเอง เจ้าหน้าที่ได้เข้าไปดูแลและช่วยยกข้าวของขึ้นที่สูงได้เรียบร้อย และสามารถอาศัยอยู่ได้ โดยเจ้าหน้าที่จะเข้าไปดูแลตลอด 24 ชม. สามารถร้องของความช่วยเหลือได้ทันถ่วงที โดยเฉพะเรื่องของไฟฟ้า สายไฟฟ้าต่างๆ เรียบร้อยแล้ว รวมทั้งอาหาร ข้าวกล่อง น้ำดื่ม เจ้าหน้าที่จะนำเข้าไปแจกจ่ายถึงที่พักอาศัย เพราะถ้าพี่น้องประชาชนออกมารับก็จะลำบาก แจกจ่ายทั้ง 1,200 หลังคาเรือนในจุดนี้ มวลน้ำจะเท่ากับปี 2554 หรือเปล่า คงไม่เท่า แต่เราก็ไม่ไว้วางใจ เพราะน้ำมาเร็วและยังมีมวลน้ำด้านบนจาก อ.สีคิ้ว , สูงเนิน , อ.ขามทะเลสอ ยังมีค้างอยู่กำลังไหลมาอีก ตอนนี้ทุกภาคส่วนมาบูรณาการร่วมมือกันทั้งหมด จังหวัด ปภ. ชลประทาน ท้องถิ่น เทศบาล ทหาร ตำรวจ จิตอาสา หน่วยกู้ภัย มูลนิธิ ขณะนี้ความโกลาหลลดลงแล้ว พี่น้องประชาชนน่าจะอยู่ตัวแล้ว มีระบบรถในการเข้า-ออกบริการพี่น้องประชาชนในการรับและส่งได้ทุกหลังคาเรือน เพราะเมื่อช่วงเข้าขณะน้ำมาเร็วค่อนข้างที่จะชุลมุน รถก็ติดขัดมาก เนื่องจากประชาชนมีการขนของออกจากบ้านเรือน ทั้งนี้ภาพรวมน้ำท่วมจ.นครราชสีมา รอบแรกน้ำท่วม 30 อำเภอและน้ำทำท่าจะแห้ง แต่น้ำท่วมขังยังค้างอยู่ที่ อ.โนนสูง , อ.พิมาย , อ.โนนแดง , อ.ชุมพวง , ประทาย แต่พอมวลน้ำล็อตใหม่นี้มาท่วมอีก 6 อำเภอเพิ่มขึ้น คือ อ.สูงเนิน , อ.ขามทะเลสอ , อ.เมืองนครราชสีมา , อ.จักราช , อ.โชคชัย ซึ่งพื้นที่เดิมก็ยังไม่แห้ง จากการตรวจสอบน้ำท่วมในเขต จ.นครราชสีมาตอนนี้มีน้ำท่วมประมาณ กว่า 4,000 หลังคาเรือนยังไม่รวมจุดน้ำท่วมขณะนี้ในเขตเทศบาลนครนครราชสีมา 200-300 หลังคาเรือน รวมแล้วประมาณ 4,500 หลังคาเรือน ส่วนเขื่อนลำมูลบน อ.ครบุรีฯ น้ำล้นสปินเวย์แล้วล้นระดับกักเก็บที่ 141 ล้าน ลบ.ม. เป็นกว่า 142 ล้าน ลบ.ม.และมีการระบายน้ำออกแล้วนั้น เราได้มีการแจ้งิเตือนแล้ว และมีท่วมบ้านเรือนพี่น้องประชาชนอยู่บ้างปละปลาย ไม่เป็ยกลุ่มก้อนเหมือนในเขตเทศบาลนครนครราชสีมา รวมทั้งอ่างฯลำแชะฯ และปลายสัปดาห์นี้มวลน้ำจะไปที่ อ.พิมาย โดยเฉพาะเขตตัวเมืองพิมาย การแก้ปัญหาคงจะแบบจุดๆไป เช่น พิพิธภัณฑ์ประวัติศาสตร์พิมาย และจุดที่สอง จุดคุ้มวังกุ่ม ต.ในเมือง อ.พิมายฯซึ่งเป็นจุดต่ำน้ำท่วมตลอด นายวิเชียรฯกล่าว. ด้านนายกิตติกุล เสภาศีราภรณ์ ผู้อำนวยการโคงการชลประทานนครราชสีมา เปิดเผยว่า ขณะนี้มวลน้ำจากพื้นที่ใต้เขื่อนลำตะคองทั้งสีคิ้ว สูงเนิน ขามทะเลสอ ได้ทยอยมาถึงเขตเมืองนครราชสีมาแล้ว เนื่องจากมวลน้ำทะลักล้นทุ่งปริมาณมาก การแบ่งน้ำไม่ให้เข้าเขตเมืองทำได้ค่อนข้างลำบาก ฉะนั้นวันนี้เราจึงประเมินสถานการณ์ให้อยู่ในภาวะวิกฤติไว้ก่อนและให้ทุกหน่วยเตรียมความพร้อมเต็มที่จุดเสี่ยงให้ขนของขึ้นที่สูงดีที่สุด ขณะที่ทางโรงพยาบาลมหาราชนครราชสีมามีการประชุมหารือเตรียมความพร้อมแล้ว ทั้งกระสอบทราย และเครื่องสูบน้ำขนาดใหญ่ไว้เพื่อป้องกันไม่ให้น้ำเข้าในเขตโรงพยาบาลและ วันนี้ได้มีการแจ้งเตือนให้เจ้าหน้าที่นำรถไปจอดไว้ในที่สูง ขณะที่ห้างสรรพสินค้าในจังหวัดนครราชสีมาได้ประกาศเปิดพื้นที่ให้ประชาชนมาจอดรถหนีน้ำท่วมได้ทั้ง ห้างฯเดอะมอลล์นครราชสีมา, เซ็นทรัลพลาซานครราชสีมา, เทอร์มินอล 21 โคราช และ ห้างฯ วิชโก้นครราชสีมา",https://www.naewna.com/local/609923,2021_10_19
‘เขมร’ทะลัก!ตะครุบนับร้อยชีวิตคาสวนยูคาลิปตัส จ้องมุ่งเข้ากรุง,"ตม.สระแก้ว รวบชาวกัมพูชาหลบหนีเข้าเมืองทะลักนับร้อยชีวิต พักรอในสวนยูคาลิปตัส รอรถรับมุ่งทำงานในกทม.-ปริมณฑล จ่ายค่าหัวอื้อ 19 ตุลาคม 2564 สํานักงานตรวจคนเข้าเมือง โดย พล.ต.ท.ภาคภูมิภิภัทฒ์ สัจจพันธุ์ ผบช.สตม. มอบหมายให้ พล.ต.ต.ณฐพล แสวงกิจ , พล.ต.ต.ยิ่งยศ เทพจำนงค์ , พล.ต.ต.อาชยน ไกรทอง รอง ผบช.สตม. , พล.ต.ต.มานัด ศรีวงษา ผบก.ตม.3 , พ.ต.อ.ทรงโปรด สิริสุขะ ร, พ.ต.อ.กฤตัชญ์ บำรุงรัตนยศ , พ.ต.อ.รัชธพงศ์ เตี้ยสุด , พ.ต.อ.หฤษฎ์ เอกอุรุ รอง ผบก.ตม.3 และ พ.ต.อ.จิรพงศ์ รุจิรดำรงชัย ผกก.สส.บก.ตม.3 ร่วมแถลงข่าวการจับกุมชาวกัมพูชาหลบหนีเข้าเมือง สืบเนื่องจากเมื่อวันที่ 18 ตุลาคม 2564 ที่ผ่านมา เจ้าหน้าที่ชุดจับกุมออกลาดตระเวนพื้นที่ที่เป็นจุดเสี่ยงที่สำคัญ เพื่อสกัดกั้นการลักลอบหลบหนีเข้ามาในราชอาณาจักรและการกระทำผิดกฎหมายต่างๆ และพบกลุ่มบุคคลจำนวนมากรวมตัวอยู่บริเวณสวนยูคาลิปตัส ในหมู่ 9 ต.ตาพระยา อ.ตาพระยา จ.สระแก้ว ลักษณะมีพิรุธน่าสงสัยจึงได้เข้าแสดงตัวว่าเป็นเจ้าหน้าที่ตำรวจ และขอทำการตรวจสอบ พบว่า เป็นบุคคลต่างด้าวสัญชาติกัมพูชา หญิง-ชาย จำนวน 104 คน ไม่มีเอกสารการเข้ามาในราชอาณาจักรให้ตรวจสอบ และรับว่าพวกตนเพิ่งลักลอบเดินเท้าเข้ามาในราชอาณาจักรทางช่องทางธรรมชาติในช่วงเวลากลางคืนของวันที่ 17 ตุลาคม ที่ผ่านมา ในระหว่างนี้รอรถมารับ แต่ถูกเจ้าหน้าที่ตรวจพบและสกัดจับได้ก่อน จึงจับกุมตัวทั้งหมดและนำตัวส่งดำเนินคดีข้อหา เป็นบุคคลต่างด้าวหลบหนีเข้ามาและอยู่ในราชอาณาจักรโดยไม่ได้รับอนุญาต จากการซักถามผู้ต้องหาให้การไปในทิศทางเดียวกันว่า ลักลอบเข้ามาในประเทศไทยโดยต้องการจะเข้าไปทำงานก่อสร้าง โรงงาน และรับจ้างทั่วไป ในพื้นที่กรุงเทพฯ ปริมณฑล และภาคตะวันออก ซึ่งทั้งหมดมีค่าใช้จ่ายในการเข้ามาทำงานตั้งแต่ 4,000-7,000 บาท เมื่อถึงที่หมายถึงจะมีการจ่ายเงินจำนวนดังกล่าว ในส่วนบุคคลขบวนการที่เกี่ยวข้องในกรณีนี้จะมีการดำเนินการขยายผลการจับกุมต่อไป ด้าน พล.ต.ต.อาชยน ไกรทอง รอง ผบช.สตม./โฆษก สตม. , พ.ต.อ.ภัคพงศ์ สายอุบล รอง ผบก.ตม.1/รองโฆษก สตม. ร่วมกันเปิดเผยว่า จากสถานการณ์การแพร่ระบาดของโรคโควิด-19 ในปัจจุบัน พล.อ.ประยุทธ์ จันทร์โอชา นายกรัฐมนตรี , พล.อ.ประวิตร วงษ์สุวรรณ รองนายกรัฐมนตรี สั่งการให้หน่วยงานที่เกี่ยวข้องทั้งหมดเฝ้าระวังและป้องกันการแพร่ระบาด ซึ่ง พล.ต.อ.สุวัฒน์ แจ้งยอดสุข ผบ.ตร. และ พล.ต.อ.ดำรงศักดิ์ กิตติประภัสร์ รอง ผบ.ตร. มอบหมายให้ สตม. โดย พล.ต.ท.ภาคภูมิภิภัทฒ์ สัจจพันธุ์ ผบช.สตม. ระดมกวาดล้างคนต่างด้าวที่ลักลอบเข้าเมืองอย่างผิดกฎหมาย ขบวนการขนคนต่างด้าวเข้าเมืองโดยผิดกฎหมาย ตลอดจนการขนแรงงานต่างด้าวเข้ ออกพื้นที่จังหวัดที่มีคำสั่งห้ามเคลื่อนย้ายแรงงานต่างด้าว เพื่อป้องกันการแพร่ระบาดของโรค โควิด-19 และรวมถึงการที่คนต่างชาติเข้ามาใช้ประเทศไทยเป็นฐานในการกระทำความผิด ทั้งนี้ สตม. ขอเรียนว่า สตม. มีมาตรการในการตรวจสอบ กวดขัน และปราบปรามการกระทำความผิดต่างๆ รวมทั้งการดำเนินการตรวจสอบชาวต่างชาติที่มีพฤติกรรมไม่เหมาะสม กระทำผิดกฎหมาย ก่อเหตุอันตรายต่อความสงบสุขและความปลอดภัยในชีวิตและทรัพย์สินของประชาชนหรือ ทำให้เกิดความเสียหายต่อภาพลักษณ์ของประเทศชาติ หากประชาชนท่านใดพบเบาะแสในการกระทำความผิด กรุณาแจ้งมายัง สำนักงานตรวจคนเข้าเมือง เลขที่ 507 ซ.สวนพลู แขวงทุ่งมหาเมฆ เขตสาทร กรุงเทพมหานคร 10120 หรือที่หมายเลขโทรศัพท์ 1178 หรือที่ www.immigration.go.th -005",https://www.naewna.com/local/609933,2021_10_19
ผู้เชี่ยวชาญหวั่น‘ออสเตรเลีย’เผชิญโควิด-19รอบใหม่หลังเปิดประเทศ,"19 ตุลาคม 2564 สำนักข่าวต่างประเทศรายงาน คณะนักวิจัยจากมหาวิทยาลัยนิวเซาธ์เวลส์ (UNSW) ของออสเตรเลีย เตือนว่าการผ่อนปรนกฎระเบียบทางสุขภาพอย่างเต็มรูปแบบอาจทำให้จำนวนผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) รายใหม่ในออสเตรเลียเพิ่มขึ้นทันทีที่หลายเมืองเริ่มเปิดพรมแดนรับนักท่องเที่ยวต่างชาติในช่วงปลายปีนี้ แบบจำลองการศึกษานำโดยมาร์ค ฮันลี จากศูนย์วิจัยคลังข้อมูลขนาดใหญ่ทางสุขภาพแห่งมหาวิทยาลัยฯ ซึ่งเผยแพร่ผ่านวารสารการแพทย์แห่งออสเตรเลีย (Medical Journal of Australia) คาดการณ์ว่าจำนวนผู้ป่วยโรคโควิด-19 ในแผนกผู้ป่วยหนักจะพุ่งสูงสุดถึง 2,000 ราย หลังเปิดพรมแดนระหว่างประเทศ อนึ่ง ยอดผู้ป่วยโรคโควิด-19 อาการรุนแรงที่รักษาตัวในแผนกผู้ป่วยหนักทั่วออสเตรเลียรวมอยู่ที่ 293 ราย เมื่อนับถึงวันอาทิตย์ (17 ต.ค.) ภูมิคุ้มกันหมู่ต่อโรคโควิด-19 เป็นเรื่องที่ทำได้ยากในออสเตรเลีย และการฉีดวัคซีนจำนวนมากไม่น่าจะป้องกันโรคโควิด-19 ได้อย่างสมบูรณ์ ความเห็นจากแบบจำลองการศึกษา ซึ่งประเมินจากตัวแปร 3 ประการ ได้แก่ ความสามารถแพร่เชื้อ ความรวดเร็วในการฉีดวัคซีน และขอบเขตของการเปิดพรมแดน ฮันลีกล่าวว่าแบบจำลองการศึกษาแสดงความเป็นไปได้ที่จำนวนผู้ป่วยใหม่และผู้ป่วยเข้ารักษาตัวในโรงพยาบาลจะเพิ่มขึ้น โดยเฉพาะจากเชื้อไวรัสฯ ชนิดกลายพันธุ์ สายพันธุ์เดลตา ซึ่งมีอัตราการแพร่เชื้อ (R Number) สูงถึง 7.0 เทียบกับสายพันธุ์อัลฟา ซึ่งอยู่ที่เพียง 3.5 แม้อัตราการฉีดวัคซีนในประชากรผู้ใหญ่จะมากกว่าร้อยละ 80 แต่ออสเตรเลียควรดำเนินมาตรการด้านสุขภาพต่อไป ซึ่งอาจรวมถึงสวมหน้ากากอนามัย เว้นระยะห่างทางสังคม และจำกัดจำนวนนักเดินทางขาเข้า พร้อมเสริมว่าผู้กำหนดนโยบายไม่ควรใช้เกณฑ์การฉีดวัคซีนมายกเลิกข้อจำกัดบางประการ พวกเขาควรตระหนักว่าการฉีดวัคซีนจำนวนมากไม่มีแนวโน้มว่าจะป้องกันโรคโควิด-19 ได้อย่างสมบูรณ์ และระบบสุขภาพจะเผชิญความเสี่ยงต่อเนื่องหากยังคงตรวจพบห่วงโซ่การแพร่เชื้อในท้องถิ่นหรือเดินหน้าเปิดพรมแดนระหว่างประเทศ ท่ามกลางข้อจำกัดการติดต่อทางสังคมที่ลดลง ทั้งนี้ ข้อมูลล่าสุดชี้ว่าร้อยละ 68.33 ของประชากรอายุ 16 ปีขึ้นไปในออสเตรเลียได้รับวัคซีนครบโดส และร้อยละ 84.79 ได้รับวัคซีนอย่างน้อยหนึ่งโดสแล้ว",https://www.naewna.com/inter/609930,2021_10_19
‘บิ๊กตู่’เรียก‘รองนายกฯ’ถกเคาะราคาน้ำมัน‘กบง.’จ่อหารือตรึงไม่เกิน30บาทต่อลิตร,บิ๊กตู่เรียกรองนายกฯหารือหลังประชุมครม.แก้ปัญหาน้ำมันแพง อนุทิน เผย นายกฯ ห่วงน้ำมันราคาขึ้น ด้านสุพัฒนพงษ์ แง้ม แผนตรึงราคา รอ กบง. เคาะไม่เกิน 30 บาทต่อลิตร เมื่อวันที่ 19 ตุลาคม 2564 เวลา 14.10 น. ภายหลังเสร็จสิ้นการประชุมคณะรัฐมนตรี (ครม.) พล.อ.ประยุทธ์ จันทร์โอชา นายกรัฐมนตรี และ รมว.กลาโหม ได้กล่าวในที่ประชุมว่า ขอเชิญรองนายกฯทั้งหมด และรัฐมนตรีคนไหนที่ว่างไปคุยกับผมที่ห้องสีเขียว ตึกไทยคู่ฟ้าหน่อย จากนั้นนายกฯและรองนายกฯ เดินทางจากตึกสันติไมตรี ขึ้นไปยังหัองสีเขียว ตึกไทยคู่ฟ้า อาทิ พล.อ. ประวิตร วงษ์สุวรรณ รองนายกฯ นายวิษณุ เครืองาม รองนายกฯ นายจุรินทร์ ลักษณวิศิษฏ์ รองนายกฯและรมว.พาณิชย์ และนายอนุทิน ชาญวีรกูล รองนายกรัฐมนตรีและรมว.สาธารณสุข นายสุพัฒนพงษ์ พันธ์มีเชาว์ รองนายกฯและรมว.พลังงาน นายอาคม เติมพิทยาไพสิฐ รมว.คลัง นายเฉลิมชัย ศรีอ่อน รมว.เกษตรและสหกรณ์ โดยหารือเกี่ยวกับปัญหาราคาน้ำมันที่ขณะนี้มีการปรับตัวสูงขึ้นอย่างต่อเนื่อง จนกระทบในหลายภาคส่วน โดยเฉพาะล่าสุดที่สหพันธ์การขนส่งทางบกไทย นำรถบรรทุกออกมาวิ่งบนถนนเส้นหลักเพื่อประท้วงปัญหาราคาน้ำมันแพง ทั้งนี้ ก่อนขึ้นหารือนายกฯได้หันมาชูมือสัญลักษณ์ไอเลิฟยูให้สื่อมวลชน พร้อมตะโกนบอกผู้สื่อข่าวว่า ไม่เกี่ยวกับการเมือง ต่อมาเวลา 14.50 น. ที่ทำเนียบรัฐบาล นายอนุทิน ชาญวีรกูล รองนายกรัฐมนตรี และรมว.สาธารณสุข เปิดเผยภายหลังร่วมหารือกับ พล.อ.ประยุทธ์ จันทร์โอชา นายกรัฐมนตรีและรมว.กลาโหม ถึงการตรึงราคาน้ำมันว่า นายกฯได้หารือว่าจะทำอย่างไรให้เราสามารถตรึงราคาน้ำมันให้มากที่สุด โดยนายกฯได้แสดงความห่วงใยในเรื่องของการขึ้นราคาน้ำมัน เพราะต้นทางขึ้นราคามา ในฐานะรัฐบาลก็ต้องไปดูว่า ในจุดไหนที่เราสามารถพยายามตรึงราคาได้ ซึ่งเป็นการพูดคุยเรื่องของน้ำมันเพียงอย่างเดียวไม่มีเรื่องการเมือง ทางด้าน นายสุพัฒนพงษ์ พันธ์มีเชาว์ รองนายกรัฐมนตรีและรมว.พลังงาน เปิดเผยว่า ได้มีการหารือเกี่ยวกับการตรึงราคาน้ำมันดีเซลที่เห็นตรงกันว่า จะต้องตรึงราคาให้อยู่ในราคาไม่เกิน 30 บาทต่อลิตร สูงเกินกว่านี้ไม่ได้ ส่วนขั้นตอนในการดำเนินการเป็นเรื่องของที่ประชุมคณะกรรมการบริหารนโยบายพลังงาน (กบง.) จะเป็นผู้พิจารณาในเร็วๆนี้ - 004,https://www.naewna.com/politic/609926,2021_10_19
'แฟนบอย'ยกพวกรุมกระทืบ เหตุแค่มองหน้า โวย! ไม่ใช่นางนกต่อ คนเจ็บผวากลัวถูกเช็กบิล,กรณีกลุ่มวัยรุ่น นำทีมโดยนายบอยยกพวกรุมทำร้ายผู้เสียหาย 3 คน หน้าอพาร์ทเมนต์แห่งหนึ่งซอยลาดพร้าว 132 เจ้าของตึกได้ตามไปล็อกตัว1ในฝั่งที่บุกมาในครั้งแรก ไม่นานหลังจากนั้นกลุ่มวัยรุ่นก็ยกพวกนับสิบคน ขี่มอเตอร์ไซค์กลับมาพร้อมอาวุธมีด ไม้เบสบอล มารุมทำร้ายคู่กรณีอีกครั้ง มีการเอากระถางต้นไม้ทุ่มใส่จนกระจกประตูแตก และใช้อาวุธมีดแทงก่อนจะขับขี่มอเตอร์ไซค์หลบหนีไป รายการโหนกระแสวันที่ 19 ต.ค. 64หนุ่ม กรรชัย กำเนิดพลอยในฐานะผู้ดำเนินรายการ ผลิตในนามบริษัท ดีคืนดีวัน จำกัด ออกอากาศทุกวันจันทร์-ศุกร์ เวลา 12.35 น. ทางช่อง 3 กดเลข 33 ได้สัมภาษณ์ดีกับวีผู้เสียหาย มาพร้อมเอกลักษณ์เจ้าของอพาร์ทเมนต์ และทนายเกิดผล แก้วเกิด เราเป็นคนถูกทำร้ายร่างกายในคลิป จริงๆ มีกี่คน? ดี:3 คนครับที่บาดเจ็บ อีกคนชื่อซัน มีเรื่องมีราวกันได้ยังไง? ดี:เริ่มแรกคือผมออกไปซื้อของ ขากลับผมเห็นเขานั่งอยู่ และหนึ่งในกลุ่มของเขามองผม ผมก็ผ่านไปก่อน แล้วชวนเพื่อนออกมาถามว่าเห็นมองหน้า มีอะไรหรือเปล่า ใช่เพื่อนผมหรือ อะไรแบบนี้ คุณไปถามเขาเหรอ? ดี:ใช่ครับ ผมเป็นฝ่ายไปถาม ถามหาเรื่องหรือถามดีๆ? ดี:ไม่ๆ ผมไปถามเผื่อเป็นคนรู้จัก เพราะคนแถวนั้นเป็นคนบ้านเราเยอะ บ้านเดิมผมเป็นคนยะลา พอถามว่ามองทำไม รู้จักกันหรือเปล่า? ดี:ใช่ เราไปทำอะไรให้เขาหรือเปล่า หรือเป็นคนบ้านเดียวกันหรือเปล่าเราไม่เคยเห็นหน้าเขามาก่อน ทีนี้พอถามไป เขาก็ลุกขึ้นมา แล้วหนึ่งในกลุ่มถามว่าใครมอง ผมก็ชี้ไปที่คนถือไม้เบสบอล ที่ชื่อบอย บอยก็ลุกขึ้นมา เพื่อนผมที่ชื่อซันก็ถามว่าเป็นคนที่ไหน เพื่อนบอยบอกเป็นคนยะหา ก็บอกว่าเป็นคนบ้านเดียวกัน ก็เลยคุยกันไป จับมือขอโทษอย่างดี คิดว่าไม่มีอะไรแล้ว จับมืออะไรกันแล้ว ก็กลับห้อง ก่อนถึงเวลาละหมาดวันศุกร์ เกือบเที่ยงซึ่งเป็นวันเดียวกัน ผมลงมาจะไปซื้อข้าวกับวี เห็นพวกเขาดักอยู่หน้าอพาร์ทเมนต์ฝั่งตรงข้าม เราอยู่กันสามคน แต่ซันไม่ได้ไปด้วย เราไปสองคน ดี วี เป็นไปตามคลิป แล้วพอเดินออกไป พวกบอยมาแล้ว? ดี:พอเห็นปุ๊บก็ถอยเลย แล้วดึงวีขึ้นมา จังหวะนี้เป็นจังหวะที่ผมโดนรุมตี คนโดนรุมคือใคร? ดี:ผมครับ วีโดนสองที โดนตีหลังและโดนตีหัว พอวีถอยมาหาผม ผมก็เข้าไปรับ หัวทองคือบอย ที่บอกเด็กบ้านเดียวกัน ตอนที่จับมือกันก็ไม่มีอะไรแล้วไม่ใช่เหรอ เวลาห่างกันเยอะมั้ย? ดี:ประมาณครึ่งชม.ครับ หลังจากที่เขาตีครั้งแรก คุณทำอะไรต่อ? ดี:พอผมโดนตี ผมก็ถอยหนี ส่วนวีไปตามซันบนห้อง ทีนี้มีคนที่อพาร์ทเมนต์โทรแจ้งตร. พอตร.มาเคลียร์พื้นที่ ถ่ายรูปอะไรเสร็จก็กลับ พอตร.กลับ ผมกะไปเย็บแผล และไปแจ้งความ แต่ทีนี้เสื้อเปียกเลือด เลยเดินขึ้นไปเปลี่ยนเสื้อ จังหวะนั้นมึนๆ ก็ได้ยินเสียงโวยวายข้างล่าง มีวีกับซันอยู่ข้างล่าง วันเกิดเหตุพี่อยู่มั้ย? เอกลักษณ์:ผมมาทีหลัง เห็นว่าคนที่อยู่ที่อพาร์ทเมนต์จับมาได้ 1 คนก่อน? เอกลักษณ์:ใช่ครับเขามากันสี่คน ตามพวกมาสี่คน ทีนี้น้องคนสุดท้ายที่วิ่งออกไปหลังสุด น้องชายผมก็วิ่งไปจับเขามา ล็อกได้ ว่ามีเรื่องอะไรกัน ทำไมต้องมาทำอย่างนี้ มันไม่ได้นะ เราโทรแจ้งตร.แล้วด้วย กะส่งน้องคนนี้ให้ตร. อย่างน้อยให้เป็นหน้าที่ตร. ตร.มาแล้ว แต่น้องคนนี้หายไปก่อน เขาหนีไปได้ ตร.ก็มาอย่างที่น้องเล่า มาถ่ายรูปทุกอย่าง แต่ถ้าดูในภาพจะมีกลุ่มของเขาอีกคนเป็นผู้หญิง ตอนแรกเราไม่คิดว่าเป็นกลุ่มเดียวกัน ขับรถมาจอดฝั่งตรงข้ามอพาร์ทเมนต์ มาดูลาดเลา มาคอยคุยโทรศัพท์บอก พอตร.ออกไปแป๊บเดียว เขามากันเลย 10 กว่าคน วี หลังจากเขามาตีครั้งแรก คุณทำอะไรอยู่ข้างล่าง? วี:ผมรอเขาไปรพ. จะไปหาหมอครับ เอกลักษณ์:เขาก็ช่วยเก็บกวาด หิน ดิน รอยที่มันแตกเที่ยวแรก น้องเขาช่วยเก็บอยู่ ซันอยู่ไหน? วี:ซันใส่เสื้อสีม่วง ฉีดน้ำอยู่ ระหว่างกำลังเคลียร์อยู่ มันเกิดอะไรขึ้น? วี:ก็เห็นพวกเขามาเป็นสิบ บอยก็มาอีก รอบนี้หนักกว่าเดิม ปากระถางใส่กระจกแตก แล้วฟาด? เอกลักษณ์:ซันตอนนี้อยู่รพ. ยังออกมาไม่ได้ วีเป๋เลย พยายามหนี ไม่กลัวกระจกบาดเหรอ? เอกลักษณ์:เขาก็ต้องหนี นี่เสื้อวันนั้นเลยน้องยังไม่ได้กลับห้องเลย เขากลัวมาก คลิปอีกมุม ตอนซันวิ่งต่อเนื่อง? เอกลักษณ์:ซันหนักสุด โดนแทงเอ็นขาด คนตีคือบอย ซันพยายามแย่งไม้ ซันโดนฟาดโดนแทง อาการดีและวีแทบไม่อยากเห็นคลิป? ดี:มันพูดไม่ออกครับพี่ เพื่อนเราโดนหนักเกิน เขาโดนเหล็กขูดชาร์ปแทงข้างหลัง หัวเข่าโดนฟัน แผลเปิด เอ็นขาด โดนไม้เบสบอยตีที่หัว แต่ไม่ทันแตก แต่จะมีช้ำ บวมเยอะ หลังจากนั้นพี่มาแล้วยังไงต่อ? เอกลักษณ์:ผมก็แจ้งความในฐานะเจ้าของอพาร์ทเมนต์ผู้เสียหาย เราก็ห่วงน้องด้วย ห่วงน้องอีก 2 คนที่เป็นผู้ดูแลตึก กลัวว่าเขาจะได้รับอันตรายไปด้วย เพราะเรารู้ว่าเรื่องแบบนี้มันไม่จบง่ายๆ แน่นอน ก็ให้เป็นหน้าที่ตร.ดีกว่า เราก็ไปแจ้งความ คนชื่อบอย ไม่เคยเจอมาก่อนเลยเหรอ อยู่อพาร์ทเมนต์เดียวกันมั้ย? เอกลักษณ์:เขาเพิ่งมาอยู่ได้ 4 วันเองครับ ผมเห็นแล้วว่าบอยเพื่อนเยอะ เดี๋ยวเพื่อนขึ้นเพื่อนลง ตามธรรมดาผมสแกนเลยว่าถ้าเพื่อนเยอะขึ้นลงอย่างนี้ จะบอกให้เขาไปหาที่อื่นอยู่ เราอยู่ด้วยกันไม่ได้หรอกแบบนี้ มันเดือดร้อนคนอื่นแล้วมันจะวุ่นวาย ผมกลัวจะเกิดเหตุ ทีนี้ไม่ทันได้เตือนเขาว่าเพื่อนเยอะนะ เขาก็ออกฤทธิ์ซะก่อน เห็นว่ามีผู้หญิงคนนึงมาคอยดูลาดเลา? เอกลักษณ์:น้องผู้หญิงคนนี้เป็นผู้เช่า เป็นเจ้าของสัญญาที่เช่า แล้วเขาให้บอยมาอยู่ ตามธรรมดาถ้าบอยมาเช่าผมไม่ให้อยู่หรอก ผมดูทรงออกว่ามีเรื่องแน่ ตอนเกิดเหตุ บอยทิ้งรถไว้คันนึง ผมก็เอาโซ่ล็อกรถ เพราะค่าเสียหายมันสูง พอผมล็อกรถเอาไว้ สองวันเขาก็เอาพวกมาเทียวๆจะเอารถให้ได้ ทีนี้อพาร์ทเมนต์หลังนั้นไม่มีรั้วรอบ ผมก็ย้ายมาอีกหลังเอารถเขามาคุมมาเก็บอย่างดี เขาก็ตามมาเจอ จาก 132 ย้ายมาอยู่รามคำแหง 53 เขาก็พาพวกมาจะเอารถ บอยสั่งให้มาเอา แต่ผู้หญิงที่ขับรถมาที่เกิดเหตุ? เอกลักษณ์:เราไม่คิดว่าเขาอยู่กลุ่มเดียวกัน เขามาคุยโทรศัพท์ที่เกิดเหตุ พอมาดูกล้องวงจรปิด ผู้หญิงคนนี้เองที่บอกว่าตร.ออกไปแล้วนะ มาได้เลย เรียกบอยมาต่อรอบสอง อยู่ในสายกับแฟนของ บอย ชื่อว่า ฮา (นามสมมติ) เราเป็นผู้หญิงยืนแถวรถกระบะ ใส่ผ้าคลุมหัว เสื้อสีดำ ตอนนี้เขาบอกว่าฮาเป็นนางนกต่อ เรียกแฟนมากระทืบ จริงมั้ย? ฮา:ไม่จริงค่ะ ที่โทรมา โทรไปบอกให้มาเคลียร์ค่ะ ฝั่งโน้นบอกว่าให้โทรมาเคลียร์กับพวกเขาค่ะ ฝั่งดีกับวีเนี่ยเหรอ? ฮา:ใช่ค่ะ เขาบอกให้โทรตามบอยมาที่ตึกค่ะ เขาบอกว่าถ้าไม่โทรตาม น้องจะโดนเยอะกว่านี้ค่ะ ฮากำลังจะบอกว่าฝั่งดีกับวี ที่ถูกกระทืบ เขาบอกคุณให้ไปตามบอยมา ไม่งั้นจะกระทืบให้เละ? ฮา:ใช่ค่ะ เขาบอกอย่างนี้ เขาให้ไปตามค่ะ คุณให้โทรตามเขาเหรอ? ดี:ก็ยอมรับว่าให้โทรตามมาจริง คุณทำเรา แล้วหนีทำไม ผมหัวแตกขนาดนี้แล้วจะหนีทำไม ตอนนั้นตร.มาแล้ว ตกลงฮาจะบอกว่าเขาไปกระทืบน้องชายบอยด้วยเหรอ? ฮา:เขาจับเป็นตัวประกันหรือไม่ เพราะเขาบอกให้น้องโทรตามหาพี่บอยค่ะ เอกลักษณ์:คือที่จับน้องชายไว้ เพราะผู้ก่อเหตุหนีไปหมดแล้ว แล้วเรากำลังเรียกตร.มา เราจับไม่ใช่จับมาผูกไว้ซะที่ไหน ให้น้องนั่งแล้วตร.มาให้คุยกัน แล้วไปสน. กัน ไม่ได้จับน้องชายบอยไว้กระทืบ จับเพื่อรอตร. แต่ฮาบอกว่าฝั่งนี้จับไว้เพื่อรอกระทืบ ถ้าไม่เอาบอยมาเคลียร์? ดี:ขนาดผมหัวแตก เลือดอาบ ยังไม่ได้ทำอะไรเขาเลย ผมพูดตรงๆ ไม่ได้ทำอะไรเลย แฟนเราไปรับทราบข้อกล่าวหาหรือยัง? ฮา:ตอนนี้หนูก็ติดต่อบอยไม่ได้ค่ะ เป็นไปได้เหรอ? ฮา:โทรศัพท์เขาไม่มี ไม่รู้โทรศัพท์ตกหรือว่ายังไงค่ะ อยากบอกอะไรมั้ย? ฮา:ไม่ค่ะ เขาบอกไปตีเขาเรื่องอะไร? ฮา:(ไม่ตอบ) อยู่กับบอยหรือเปล่า มีใครสะกิดอยู่ข้างๆ หรือเปล่า? ฮา:อยู่กับเพื่อนสองคนค่ะ ตกลงแฟนเราไปตีเขาด้วยเรื่องอะไร บอยได้บอกมั้ย? ฮา:ฝั่งโน้นมาชี้หน้า พวกหนูนั่งกินข้าวอยู่ร้านข้าว พวกเขาขับมอเตอร์ไซค์มาแล้วบอกว่าพวกหนูมองหน้าเขา มาชี้หน้าพวกหนูด้วยค่ะ เท่านั้น? ฮา:พวกหนูนั่งกินข้าวเสร็จก็ออกไปข้างนอกค่ะ เขาบอกเคลียร์กันไปแล้ว จับมือกันไปแล้ว เป็นคนบ้านเดียวกัน อยู่ยะหา ยะลา? ฮา:อันนี้หนูไม่รู้ค่ะ หนูออกไปข้างนอกค่ะ แต่ฮารู้ใช่มั้ยถ้าฮาเป็นคนโทรตามบอยมารอบสอง ฮาโดนด้วยนะ? ฮา:ห๊ะ!หนูไม่ได้โทรตามนะ เพราะเขาบอกว่าให้น้องบอยโทรตาม หนูไม่ได้โทรตาม คุณโทรตามแฟนคุณมาครั้งที่สอง? ฮา:เขาขู่น้องด้วย ถ้าบอยไม่มาจะกระทืบน้อง เขาบอกอย่างนี้ คนที่ใส่เสื้อสีดำตัวเล็กๆ คุณพูดมั้ย? วี:พูดครับ บอกว่าถ้าบอยไม่มา จะโดนหนักกว่านี้ ไม่ได้บอกว่าจะโดนกระทืบ บอกว่าถ้าไม่มาจะโดนคดีหนักกว่านี้ แต่ฝั่งนี้เข้าใจว่าเราจะไปกระทืบเขา? วี:ไม่ได้บอกเลยว่าจะไปกระทืบ ฮาไปบอกผิดหรือเปล่า? ฮา:หนูก็บอกตามที่บังบอก เขาบอกถ้าไม่มาจะโดนหนักกว่านี้ หนูก็โทรตาม เป็นอย่างนั้นหรือเปล่า? เอกลักษณ์:เขาก็ต้องพูดในสิ่งที่อยากสื่อสารให้คนฟังเข้าใจแบบนั้น แต่ความจริงภาพฟ้องทั้งหมด เรามีภาพวงจรปิดทุกมุม ว่าน้องเขาเป็นคนขับมอเตอร์ไซค์เข้ามาก่อน มาจอดอยู่ไกลๆ แล้วโทรศัพท์คุย เขาไม่ได้มาคุยกับน้องสองคนนี้เลยด้วยซ้ำ ตอนนั้นน้องบอยนั่งอยู่ เพราะถูกจับไว้ได้ รอตร.มา แล้วตร.ก็มา แต่ตอนที่มาเขาหายไปแล้ว เพราะเรากำลังทำความสะอาด เราไม่ได้ผูกขาไว้ซะหน่อย เขาก็หายไป สรุปมองเรื่องนี้ยังไง? ทนาย:ภาพค่อนข้างชัดเจน ผมเชื่อพยานนะ อย่างเจ้าของอพาร์ทเมนต์เชื่อว่าพูดความจริงเพราะไม่ได้มีส่วนได้เสีย ส่วนน้องฮาไม่เชื่อ เพราะแน่นอน คนที่บอกว่าน้องของบอยเป็นคนโทรไป เขาจะพูดยังไงเราก็ไม่รู้ แล้วเขาไม่ได้มีการถูกทำร้ายจริง จากภาพทุกอย่างบ่งบอกชัดเจน ตั้งแต่เขามาครั้งแรกก็มาทำร้ายน้องเขาก่อน ครั้งที่สองพาพวกมาไม่ได้ถามหาน้องเลย ถ้ากลัวว่าจะทำร้ายน้อง ขณะนั้นน้องเขาก็ไม่ได้อยู่ ถ้าคิดว่าน้องถูกจับเขาก็ต้องมาถามหาน้องก่อนว่าเอาน้องไปไว้ไหน อันนี้ไม่เลย จากภาพมาประทุษร้ายเลย ถ้าสองคนนี้มีมีดคู่แล้วเสียบ? ทนาย:แน่นอนครับ ตายฟรี ถ้าแทงฝั่งบอย เพราะเขาไม่ได้ออกไปหาเรื่อง เขามีสิทธิ์ป้องกันตัวโดยชอบด้วยกฎหมายอยู่แล้ว เขาโดนทำร้ายสองครั้งระยะเวลาต่อเนื่องกัน ทั้งที่มีตร.มา อีกฝ่ายนึงไม่เกรงกลัวต่อกฎหมายด้วยซ้ำ ถ้าตร.กลับไป เขากลับมามากกว่าเดิม ถ้าเขามีมีดเขาก็ป้องกันตัวเองได้ น้องมีตัวซัปพอร์ตหลังอยู่ ยืนไหวมั้ย? วี:ยังไม่ค่อยไหว จับได้กี่คนแล้ว? ดี:ยังไม่ทราบครับ มากันสิบกว่าคนต้องโดนทั้งหมดมั้ย? ทนาย:เขามีเจตนาร่วมทำร้ายทั้งหมด ไม่ได้มายืนชม ยืนเชียร์ ฮาจะโดนด้วยมั้ย? ทนาย:ถ้าเขามีส่วนเกี่ยวข้อง โทรตามมากระทืบก็โดนด้วย เอกลักษณ์:เราไม่รู้หรอกว่าเขาคุยอะไร แต่เขาเป็นคนดูลาดเลาแน่นอน เขาแบ่งงานกันทำ เพราะเขาอยู่ในเหตุการณ์ตลอด เขาคุยโทรศัพท์อยู่ตลอด จน 14 คนนั้นออกไป รถเขาออกจากภาพไปเป็นคันสุดท้าย รถของน้องฮา ตร.จับได้ 2 คน อยู่ในสายกับ พล.ต.ต.พรชัย ขจรกลิ่น ผู้บังคับการตำรวจนครบาล 4 ล่าสุดจับได้ 2 เขาให้การยังไงบ้าง? พล.ต.ต.พรชัย:ก็ให้การเป็นผลต่อรูปคดี อธิบายรายละเอียดที่เกิดขึ้น ตั้งแต่ก่อนเกิดเหตุ ขณะเกิดเหตุ และหลังเกิดเหตุครับ หนึ่งในนั้นมีคนชื่อบอยมั้ย? พล.ต.ต.พรชัย:มีน้องชายครับ เราออกหมายจับบอยแล้ว กำลังใช้การสืบสวน สอบสวนทุกเส้นทาง ทั้งหมดกี่คน? พล.ต.ต.พรชัย:จากที่เห็นในคลิป เหตุการณ์เกิดขึ้น 3 ครั้ง รวมทั้งหมด 12 คน แจ้งข้อหาอะไรบ้าง? พล.ต.ต.พรชัย:เบื้องต้น จากพฤติการณ์แห่งคดีและคำให้การน้องผู้เสียหายทั้งสองคน ที่มาพบผมที่สน.ลาดพร้าว ก็มีการพูดคุยสอบถามรายละเอียด เบื้องต้นร่วมกันทำร้ายร่างกาย และทำร้ายร่างกายสาหัส พกพาอาวุธ และทำให้เสียทรัพย์ครับ กรณีแฟนผู้ต้องหาที่หลบหนี ชื่อฮา จะมีความผิดด้วยมั้ย ที่โทรศัพท์ไปตามแฟนเขามา? พล.ต.ต.พรชัย:ตอนนี้พนักงานสอบสวนกำลังสอบปากคำผู้เกี่ยวข้อง ถ้ามีการแบ่งหน้าที่กันทำ อย่างที่ท่านบอก ถ้าเข้าข้อกฎหมาย เราดำเนินคดีแน่นอน ฝั่งผู้เสียหายกลัวโดนล้างแค้นมาก จะทำยังไงได้บ้าง? พล.ต.ต.พรชัย:ไม่ต้องกลัวเลยครับ เพราะนโยบายผู้บัญชาการตำรวจแห่งชาติ และผู้บัญชาการตำรวจนครบาล ให้ความสนใจเรื่องนี้ เมื่อวานได้ไปประชุมพนักงานสอบสวน และเจอผู้เสียหาย ผมได้ให้คำยืนยันน้องว่าเราจะดูแลความปลอดภัยในชีวิตและทรัพย์สินให้เต็มที่ และได้สั่งให้ผกก. สน.ลาดพร้าว หมั่นส่งเจ้าหน้าที่ตร.ในเครื่องแบบไปตรวจตรา ไปสืบสวนซุ่มโป่ง เผื่อคนร้ายย้อนกลับมา เพราะนายบอย ได้เช่าอาคารที่เกิดเหตุดังกล่าว ขอให้ประชาชนเชื่อมั่นในการทำงานของตร. เราทำงานเต็มที่ ตั้งแต่เมื่อวานจนวันนี้ ทั้งฝ่ายสืบสวนสอบสวน ทำงานกันเต็มกำลัง แทบไม่ได้หลับได้นอนเลย เพราะ 12 คน สบายใจขึ้นมั้ย? เอกลักษณ์:สบายใจขึ้น แต่ก็อยากฝากตร.ไว้เหมือนกัน ผมพูดในฐานะผู้ประกอบการอพาร์ทเมนต์ โซนหน้ารามเรื่องอย่างนี้เกิดขึ้นบ่อยมาก เราก็ไม่ได้โทษตร.หรอก เวลาเกิดขึ้นมากๆ อย่างนี้ แต่อย่ามองว่าเรื่องการทะเลาะวิวาทเป็นเรื่องไร้สาระ เดี๋ยวทะเลาะกันอีกแล้ว ถ้าตร.ให้ความสนใจ ปราบจริงจัง ผมเชื่อว่าคดีจะน้อยลง เหตุการณ์จะเกิดขึ้นน้อยลง และมันจะน่าอยู่ขึ้น พี่เกิดผล มีอะไรอยากบอก? ทนาย:เรื่องนี้มันชัดเจนว่าผู้ก่อเหตุอุกอาจ ไม่กลัวกฎหมาย ไม่เกรงกลัวใครเลย อยากให้ตร.เร่งจับกุมให้เร็วที่สุด เราอยู่ที่นี่อีกมั้ย? ดี:ไม่แน่ใจ แต่ช่วงนี้ต้องย้ายไปก่อนชั่วคราว,https://www.naewna.com/local/609939,2021_10_19
โปรดระวัง!แบงก์เตือนมิจฉาชีพอ้าง‘คนละครึ่ง’ส่งSMSดูดข้อมูล แนะ‘3 ไม่’รับมือ,"โปรดระวัง!แบงก์เตือนมิจฉาชีพอ้างคนละครึ่งส่งSMSดูดข้อมูล แนะ3 ไม่รับมือ 19 ตุลาคม 2564 ธนาคารกรุงไทย แจ้งผ่านเฟซบุ๊ก Krungthai Care ดังนี้ โปรดระวัง !! มิจฉาชีพแอบอ้างโครงการคนละครึ่ง ส่ง SMS หลอกขอข้อมูลส่วนตัว โดยส่ง Link ปลอม ให้กรอกข้อมูลเพื่อยืนยันตัวตน และนำไปทุจริตโอนเงินออกจากบัญชีลูกค้า กลโกงมิจฉาชีพ : 1. มิจฉาชีพ ส่ง SMS แนบ Link ไปยังลูกค้า แอบอ้างโครงการคนละครึ่ง 2. เหยื่อสนใจรีบคลิก Link 3. กรอกข้อมูลส่วนตัว และข้อมูลทางการเงิน เช่น เลขที่บัตรประชาชน เลขหน้าบัตร ATM 16 หลัก รหัสบัตร ATM และรหัส OTP 4. มิจฉาชีพจะนำข้อมูลลูกค้าไปทุจริตโอนเงินออกจากบัญชี แนวทางรับมือเบื้องต้น : 1. ไม่เชื่อ รัฐบาล และธนาคาร ไม่มีนโยบายขอข้อมูลบัตรเดบิต เช่น เลขบัตร 16 หลัก รหัสกดเงิน เป็นต้น 2. ไม่บอก ข้อมูลบัตรเดบิตเป็นความลับ ลูกค้าควรเก็บรักษาให้ปลอดภัย 3. ไม่กรอก ข้อมูลส่วนตัว และข้อมูลทางการเงินใน Link ที่แนบมากับ SMS คำแนะนำ : ผู้สูงอายุควรระมัดระวังการให้ข้อมูลส่วนตัว และข้อมูลทางการเงิน ข้อมูลสำคัญที่ไม่ควรเปิดเผย เช่น เลขบัตรประชาชน, รหัส Laser หลังบัตรประชาชน, เลขหน้าบัตรเดบิต 16 หลัก, วันหมดอายุ, รหัส Pin บัตร, เลข CVV 3 ตัว หลังบัตร, รหัส OTP ข้อปฏิบัติลูกค้า : เมื่อเสียรู้ หลงให้ข้อมูลมิจฉาชีพไปแล้ว 3 แจ้ง : แจ้งภายใน 24 ชม.! 1. แจ้ง Krungthai Contact Center 02 111 1111 2. แจ้ง ตำรวจในพื้นที่ เพื่อแจ้งความดำเนินคดี 3. แจ้ง สายด่วน ศปอส.ตร. (ศูนย์ปราบปรามอาชญากรรมทางเทคโนโลยีสารสนเทศ สำนักงานตำรวจแห่งชาติ ) โทร 1155 หรือ 1599 และ แจ้งสายด่วนปปง โทร.1710 #กรุงไทย #เตือนภัย -005",https://www.naewna.com/local/609820,2021_10_19
น้ำท่วมฟาร์ม! ปศุสัตว์ช่วยขนย้ายลูกหมูน้อย สงสารจมน้ำตายกว่า3พันตัว,"19 ตุลาคม 2564 นายมนัส เทพรักษ์ ปศุสัตว์จังหวัดกาญจนบุรี เปิดเผยว่า จากผลกระทบพายุโซนร้อน คมปาซุ ทำให้มีฝนตกลงมาในพื้นที่จังหวัดกาญจนบุรีอย่างหนัก ตั้งแต่ช่วงเวลาประมาณ 22.00 น. ของคืนวันที่ 16 ตุลาคม 2564 ที่ผ่านมา เป็นเหตุทำให้น้ำป่าไหลหลากเข้าท่วมบ้านเรือนประชาชน รวมทั้งพื้นที่เกษตรกรและด้านปศุสัตว์ ได้รับความเสียหายเป็นวงกว้าง ถนนถูกน้ำท่วมเกือบตลอดทั้งสาย ระดับน้ำอยู่ที่ 1-2 เมตร โดยเฉพาะในพื้นที่ อำเภอหนองปรือ อำเภอบ่อพลอย อำเภอเลาขวัญ และอำเภอห้วยกระเจา สำหรับพื้นที่อำเภอบ่อพลอย ที่ได้รับผลกระทบมากที่สุดคือท้องที่ ตำบลหลุมรัง มีทั้งหมดจำนวน 18 หมู่บ้าน มีเนื้อที่ประมาณ 119.81 ตารางกิโลเมตร หรือประมาณ 74,885 ไร่ สำนักงานปศุสัตว์จังหวัดกาญจนบุรีได้รับแจ้งว่า มีฟาร์มเลี้ยงสุกรขนาดใหญ่อยู่ในพื้นที่ หมู่ที่ 2 ตำบลหลุมรัง ได้รับผลกระทบอย่างหนัก โดยมีลูกสุกร อยู่ในฟาร์มประมาณ 10,000 ตัว และฟาร์มสุกรขุน 2,800 ตัว ทางเจ้าของฟาร์มต้องเร่งขนย้ายสุกรทั้งหมดออกไปอยู่ในพื้นที่ปลอดภัย โดยต้องขนลงเรือท้องแบน ไปถ่ายใส่รถบรรทุกสิบล้อ ก่อนจะขนย้ายใส่รถคอกหมูต่ออีกทอด ซึ่งเป็นไปอย่างทุลักทุเล นายมนัส เทพรักษ์ ปศุสัตว์จังหวัดกาญจนบุรี ระหว่างวันที่ 17-18 ต.ค.ที่ผ่านมานั้น ตนได้สั่งการให้เจ้าหน้าที่ปศุสัตว์ ลงพื้นที่เร่งให้ความช่วยเหลือเกษตรกรผู้เลี้ยงสุกรที่ประสบอุทกภัยในพื้นที่หมู่ 2 ต.ช่องด่าน อ.บ่อพลอย ร่วมกับ ด่านกักกันสัตว์กาญจนบุรี ศูนย์วิจัยและพัฒนาอาหารสัตว์กาญจนบุรี สำนักงานประมงจังหวัดกาญจนบุรี สำนักงานป้องกันบรรเทาสาธารณภัยจังหวัดกาญจนบุรี กองพลทหารราบที่ 9 เจ้าหน้าที่จากมูลนิธิอาสากู้ภัยในพื้นที่ เข้าทำการขนย้ายสุกรออกจากฟาร์มที่ถูกน้ำท่วมไปยังพื้นที่ปลอดภัย เบื้องต้นพบว่ามีลูกสุกรจมน้ำตายประมาณ 3,600 ตัว ในการนี้ได้เน้นย้ำให้ปศุสัตว์อำเภอทุกอำเภอ เฝ้าระวังและติดตามสถานการณ์อุทกภัยที่มีผลกระทบต่อเกษตรกรผู้เลี้ยงสัตว์อย่างใกล้ชิดเพื่อเตรียมการช่วยเหลือต่อไป ผู้สื่อข่าวรายงานว่า สำหรับสถานการณ์การเกิดอุทกภัยน้ำท่วมจากพายุ โซนร้อน คมปาซุในพื้นที่จังหวัดกาญจนบุรีอย่างหนัก ปัจจุบันถนนสาย บ่อพลอย-หลุมรัง ระดับน้ำท่วมขังถนนอยูที่ 1-2 เมตร รถยนต์ไม่สามารถวิ่งผ่านไป-มา ได้ ส่วนรถขนาดใหญ่จะต้องขับด้วยความระมัดระวัง ขณะเดียวกันมวลน้ำที่ไหลมาจากพื้นที่อำเภอหนองปรือและอำเภอบ่อพลอย รวมทั้ง ต.ช่องด่าน อ.บ่อพลอย ได้ไหลเข้าท่วมบ้านเรือนประชาชนรวมทั้งพืชไร่ ในพื้นที่ หมู่ 3 หมู่ 11 และหมู่ 15 ต.หนองกุ่ม อ.บ่อพลอย บางจุดน้ำท่วมขังระดับเอว และหน้าอก เบื้องต้นประชาชนได้รับความเดือดร้อนอย่างน้อย 50 ครัวเรือน. 012",https://www.naewna.com/likesara/609922,2021_10_19
เตือนขับขี่ระมัดระวัง! น้ำท่วมถนน.มิตรภาพ รถบรรทุกตกถนนหลายคัน,"เตือนขับขี่ระมัดระวัง! น้ำท่วมถนนเส้นมิตรภาพ รถบรรทุกตกถนนหลายคัน ภาพเหตุการณ์สดๆร้อนๆ จากผู้ใช้ติ๊กต๊อก kwan9995 โพสต์คลิปเตือนภัยผู้ใช้รถใช้ถนนในเส้นทางที่มีน้ำท่วม อย่างเช่นในคลิปนี้ เหตุการณ์เกิดขึ้นบน ถ.มิตรภาพ ขาเข้ากรุงเทพฯ จุดบริเวณหน้าอุตสาหกรรมนวนครสูงเนิน จ.นครราชสีมา พบว่ามีรถบรรทุก , รถบรรทุกสินค้า ตกข้างถนน จากเหตุการณ์นี้ คาดว่าไม่มีผู้ได้รับบาดเจ็บ และได้ปล่อยรถทิ้งไว้รอจนกว่าน้ำจะลด แล้วจะสามารถยกรถขึ้นได้ . 009",https://www.naewna.com/likesara/609943,2021_10_19
อุทาหรณ์! ลูกเล่นโทรศัพท์มือถือ-เรียนออนไลน์ เกิน 8 ชม.จนเลือดไหลออกจากตา,วันที่ 19 ตุลาคม 2564 ผู้ใช้เฟซบุ๊กรายหนึ่งได้โพสต์เล่าเหตุการณ์ ลูกสาว อายุ 12 ปี ทั้งเรียนออนไลน์และเล่นโทรศัพท์มือถือ วันละไม่ต่ำกว่า 8 ชั่วโมง สุดท้ายพบก้อนเลือดและมีเลือดไหลออกจากตาจำนวนมาก จนคนในครอบครัวกังวล สุดท้ายแพทย์บอกว่าเส้นเลือดในตาผิดปกติ ต้องผ่าตัด พร้อมระบุข้อความว่า แชร์ความรู้ เผื่อเป็นอุทาหรณ์ ลูกสาว 12 ปี ปกติจะได้เล่นโทรศัพท์แค่วันละ 1-2 ชั่วโมงต่อวัน แต่ตั้งแต่เรียนออนไลน์โรงเรียนไม่เปิด จะเล่นเยอะขึ้นและรวมกับเรียนออนไลน์ด้วย เท่ากับใช้โทรศัพท์เกินวัน 8 ชั่วโมง และช่วง 10 วันนี้ แม่ติดขายของช่วงเทศกาลกินเจ น้องเล่นเยอะเข้าไปอีก เพราะแม่ไม่ค่อยได้ดูน้อง จนกระทั่ง 2 วันก่อน ลูกสาวบ่นว่าเคืองตา ก็เลยให้ใช้โทรศัพท์น้อยลง แต่ลูกสาวยังมีสอบ จนลูกสาวตื่นมาและเคืองตาเลยใช้มือขยี้ จากนั้นมีเลือดไหลออกมาเป็นจำนวนมากจนแม่ไม่กล้าดู จึงรีบพาไปหาหมอ หมอบอกว่าเส้นเลือดในตาผิดปกติ จึงทำให้อุดตันและเกิดเป็นก้อนเลือดขึ้นที่ในตา สาเหตุที่ทำให้เกิดไม่แน่ชัด อาจเกิดได้หลายสาเหตุ แต่ที่แน่ๆ คือการจ้องโทรศัพท์เยอะเกินไป เลยอยากออกมาแชร์เป็นอุทาหรณ์ ทั้งนี้ คุณแม่รายนี้ ระบุทิ้งท้ายว่า ตนเคยเห็นเหตุการณ์แบบนี้มาแล้ว และพยายามป้องกันดูแลเรื่องการใช้โทรศัพท์ของลูกแล้ว แต่ก็ยังเกิดขึ้นได้ โดยการรักษาคือต้องผ่าตัดเพื่อเอาก้อนเนื้อออก และรอหมอตรวจรายละเอียดเพิ่มเติมอีกครั้งในวันนี้ (19 ต.ค.) พร้อมยืนยันว่า ตนดูแลเรื่องการใช้โทรศัท์มือถือของลูกแล้ว ไม่ได้ละเลยแต่อย่างใด -007,https://www.naewna.com/likesara/609948,2021_10_19
‘ครม.’สัญจรกระบี่8-9พ.ย.นี้ รองรับเปิดประเทศอย่างเป็นทางการ,ปฐมฤกษ์!! ประชุม ครม.สัญจรกระบี่ 8 – 9 พ.ย. เดินหน้าแผนรองรับการเปิดประเทศอย่างปลอดภัย พร้อมกระตุ้นศก.-ท่องเที่ยวพื้นที่กลุ่มจังหวัดภาคใต้ฝั่งอันดามัน เมื่อวันที่ 19 ตุลาคม 2564 เวลา 14.45 น. ที่ทำเนียบรัฐบาล นายธนกรวังบุญคงชนะโฆษกประจำสำนักนายกรัฐมนตรีแถลงผลการประชุมคณะรัฐมนตรี (ครม.) ว่า ในวันที่ 20 ต.ค. พล.อ.ประยุทธ์ จันทร์โอชา นายกรัฐมนตรีและรมว.กลาโหม เตรียมลงพื้นที่จังหวัดสิงห์บุรีร่วมกับนายชัยวุฒิ ธนาคมานุสรณ์ รมว.ดิจิทัลเพื่อเศรษฐกิจและสังคม (ดีอีเอส)ในการติดตามสถานการณ์อุทกภัย และตรวจเยี่ยม พร้อมมอบถุงยังชีพให้กับผู้ประสบภัยน้ำท่วม นายธนกร กล่าวต่อว่า นอกจากนี้ครม.ยังรับทราบการประชุมครม.อย่างเป็นทางการนอกสถานที่ (ครม. สัญจร) ในวันที่ 8 – 9 พ.ย.นี้ ที่จังหวัดกระบี่ เพื่อติดตามความก้าวหน้าการดำเนินงานพื้นที่นำร่องการท่องเที่ยว รองรับการเปิดประเทศอย่างปลอดภัย (Smart Entry) และมอบหมายให้รองนายกรัฐมนตรี และรัฐมนตรี ลงพื้นที่บริเวณจังหวัดหรืออำเภอโดยรอบกลุ่มจังหวัดภาคใต้ฝั่งอันดามัน (กระบี่ ตรัง พังงา ภูเก็ต ระนอง และสตูล) เพื่อติดตามการดำเนินงานตามนโยบายของรัฐ ตลอดจนการรับฟังปัญหา อุปสรรค และข้อเสนอแนะจากประชาชน โดยนายกรัฐมนตรี ยังมีข้อสั่งการให้ กระจายการจองโรงแรม และที่พัก หลายแห่ง เพื่อให้เกิดการกระตุ้นเศรษฐกิจในช่วงการประชุม ครม. สัญจร นายธนกร กล่าวอีกว่า สำหรับการจัดการประชุม ครม. สัญจร ในครั้งนี้ ให้ความสำคัญต่อการกระตุ้นเศรษฐกิจและส่งเสริมการท่องเที่ยวในแหล่งท่องเที่ยวสำคัญ การบริหารจัดการรองรับนักท่องเที่ยวเพื่อเชื่อมโยง Sandbox อื่น ๆ ยกระดับการท่องเที่ยวที่มีมาตรฐานและคุณภาพระดับโลก รวมทั้ง ยังจะได้มีวาระหารือกับภาคธุรกิจ เอกชน และผู้ประกอบการในพื้นที่ เพี่อส่งเสริมการพัฒนาโครงสร้างพื้นฐาน เศรษฐกิจ วัฒนธรรม การเพิ่มมูลค่าภาคการผลิตเกษตร ประมงและปศุสัตว์ ด้วย นายกรัฐมนตรีและที่ประชุม ครม. ยังให้ความสำคัญในการปฏิบัติตามมาตรการควบคุมสถานการณ์การแพร่ระบาดโรคติดเชื้อโควิด 19 ของศบค. โดยมอบหมายให้ ศปก.ศบค. ร่วมกับกระทรวงสาธารณสุข กำกับแนวทางในการจัดประชุม ครม.สัญจร โดยให้ทุกหน่วยงานจำกัดจำนวนเจ้าหน้าที่และผู้ติดตามเท่าที่จำเป็น เพื่อลดความแออัดในพื้นที่ และกำชับให้ทุกหน่วยงานปฏิบัติตามมาตรการป้องกันและควบคุมโรคโควิด-19 อย่างเคร่งครัด นายธนกร กล่าว - 004,https://www.naewna.com/politic/609946,2021_10_19
แซ่บซี๊ด! 'ดาว พิมพ์ทอง'กับแฟชั่นแหวกอกเปรี้ยวจี๊ดเข็ดฟัน,19 ต.ค.64กลายเป็นแฟชั่นฮิตที่เหล่าดาราสาวๆ ต่างหันมาใส่กันอย่างมากมายสำหรับแฟชั่นเสื้อไร้กระดุม ที่กลายเป็นเทรนด์ของมันต้องมีไปเลยทีเดียว ล่าสุดสาวดาว พิมพ์ทองก็ไม่พลาดเทรนด์เซ็กซี่ โพสต์ทั้งภาพทั้งคลิปลงอินสตาแกรมส่วนตัว พร้อมแคปชั่นว่า ออกข้างนอก VS อยู่บ้าน ... เด็กดื้อต้องโดนอะไรค้าเพราะความเซ็กซี่ทะลุเสื้อเต็มๆ ตา,https://www.naewna.com/entertain/609950,2021_10_19
ปิดการจราจรฝั่งขาออกถนนมิตรภาพ-บายพาส เลี่ยงเมืองโคราช หลังน้ำท่วมสูง,19 ต.ค.64 ผู้สื่อข่าวรายงานว่า อิทธิพลจากพายุฝนที่ตกต่อเนื่องติดต่อกันหลายวัน ส่งผลให้น้ำในลำน้ำลำตะคองที่ไหลผ่านตัวเมืองนครราชสีมา ได้เอ่อล้นตลิ่งเข้าท่วมถนนมิตรภาพ บายพาสเลี่ยงเมืองนครราชสีมา ฝั่งขาออกตัวเมืองนครราชสีมาเข้าจังหวัดขอนแก่น บริเวณฝั่งตรงข้ามห้างสรรพสินค้าโฮมโปร ทั้งเลนคู่ขนาน และเลนหลัก ระดับน้ำท่วมสูงกว่า50เซนติเมตร เป็นระยะทางยาวกว่า1กิโลเมตร รถยนต์ขนาดเล็กไม่สามารถสัญจรผ่านได้ เจ้าหน้าที่ต้องปิดการจราจรฝั่งขาออกทั้งหมดเป็นการชั่วคราวจนกว่าระดับน้ำจะลดลง โดยเจ้าหน้าที่แขวงทางหลวงนครราชสีมา และเจ้าหน้าที่ตำรวจจราจร สภ.โพธิ์กลาง ได้นำป้ายไปวางติดตั้งแจ้งเตือนให้ผู้ขับขี่ใช้เส้นทางหลีกเลี่ยงน้ำท่วม โดยให้ผู้ขับขี่ที่ต้องการเดินทางไปจังหวัดขอนแก่น หลีกเลี่ยงการใช้เส้นทางถนนมิตรภาพบายพาสเลี่ยงเมือง แล้วให้ไปใช้เส้นทางถนนมิตรภาพวิ่งผ่านตัวเมืองนครราชสีมาแทน. -008,https://www.naewna.com/local/609949,2021_10_19
นักธุรกิจคาด‘ทางรถไฟจีน-ลาว’ ตัวพลิกโฉมการพัฒนาประเทศลาว,19 ตุลาคม 2564 สำนักข่าวซินหัวรายงาน หนังสือพิมพ์เวียงจันทน์ ไทมส์ อ้างอิงวาลี เวดสะพง รองประธานหอการค้าและอุตสาหกรรมแห่งชาติลาว ระบุว่าทางรถไฟจีน-ลาวอาจเป็นตัวพลิกโฉมการพัฒนาของลาว ทว่ารัฐบาลต้องมีแผนการชัดเจนว่าจะใช้ประโยชน์จากทางรถไฟดังกล่าวให้ได้มากที่สุดอย่างไร วาลีระบุว่าทางรถไฟสายนี้จะส่งผลกระทบอย่างมีนัยสำคัญต่อเศรษฐกิจลาว และจะสร้างแรงผลักดันมหาศาลต่อการยกระดับความเชื่อมโยงระหว่างลาวกับนานาประเทศในภูมิภาค ผู้ประกอบการหลายรายจะเปลี่ยนไปส่งออกสินค้าทางรถไฟอย่างแน่นอน โดยเฉพาะกลุ่มสินค้าเกษตร เนื่องจากช่วยประหยัดเวลาและเงิน วาลีกล่าว ทางรถไฟจะทำให้การท่องเที่ยว การค้า และการลงทุนเติบโต โดยเฉพาะภาคอุตสาหกรรมแปรรูป ซึ่งหลายบริษัทแสดงท่าทีสนใจก่อตั้งโรงงานแปรรูปสินค้าเกษตรสำหรับส่งออกแล้ว ผู้ประกอบการลาวจำนวนมากตื่นเต้นกับโอกาสที่พวกเขาจะได้รับจากการขนส่งผ่านทางรถไฟจีน-ลาว หลังรถไฟโดยสารขบวนแรกของทางรถไฟสายนี้เดินทางถึงนครหลวงเวียงจันทน์ เมื่อวันเสาร์ (16 ต.ค.) ที่ผ่านมา มีการคาดการณ์ว่าทางรถไฟจีน-ลาว ความยาว 422.4 กิโลเมตร จะลดทอนต้นทุนการขนส่งผ่านลาวลงร้อยละ 30-40 เมื่อเทียบกับการขนส่งทางถนน ขณะอุตสาหกรรมการท่องเที่ยวลาวจะได้รับประโยชน์จากปริมาณผู้โดยสารทางรถไฟที่เพิ่มขึ้นด้วย นอกจากนั้นลาวอาจจะดำเนินการพัฒนาโครงสร้างพื้นฐานขั้นรองตามแนวทางรถไฟจีน-ลาว หลังจากมีการเปิดใช้งานทางรถไฟในเดือนธันวาคม 2021 วาลีระบุว่าหลายธุรกิจสนใจเรียนรู้แผนการพัฒนาพื้นที่ตามแนวทางรถไฟจีน-ลาวของรัฐบาล เนื่องจากพวกเขาต้องการวางแผนและกลยุทธ์การใช้ประโยชน์จากทางรถไฟ พร้อมศึกษาโอกาสการลงทุนและพิจารณาร่วมทุนกับกลุ่มพันธมิตรหลังรับทราบข้อมูลเพิ่มเติม ซึ่งรัฐบาลควรพิจารณายกเว้นการเก็บภาษีโครงการที่เกี่ยวข้องกับทางรถไฟอย่างรอบคอบ ทั้งนี้ ทางรถไฟจีน-ลาวเป็นโครงการเชื่อมต่อเชิงยุทธศาสตร์ระหว่างแผนริเริ่มหนึ่งแถบหนึ่งเส้นทาง (BRI) ที่นำเสนอโดยจีน และยุทธศาสตร์ของลาวในการเปลี่ยนตนเองจากประเทศที่ไม่มีทางออกสู่ทะเลให้เป็นศูนย์กลางการเชื่อมต่อทางบก อนึ่ง ทางรถไฟสายดังกล่าวเริ่มก่อสร้างตั้งแต่เดือนธันวาคม 2016 และมีกำหนดแล้วเสร็จพร้อมเปิดให้บริการในเดือนธันวาคม 2021,https://www.naewna.com/inter/609955,2021_10_19
โควิดสงขลาโคม่า! ติดเชื้อสะสมทะลุ 4 หมื่น  รายใหม่ผุด 500 คน สัมผัสเสี่ยงในชุมชนสูงสุด,"วันที่ 19 ตุลาคม 2564 รายงานข่าว จากกรรมการโรคติดต่อ จ.สงขลาเปิดเผย ผลการตรวจคัดกรองเชิงรุกในชุมชนพบผู้ติดเชื้อรายใหม่วันที่ 19 ต.ค.พื้นที่ จ.สงขลา498 คนยอดสะสม40,525 คนอันดับ 4 ของประเทศ และอันดับ 3 ของภาคใต้รองจาก จ.ยะลา และ จ.นครศรีธรรมราช เสียชีวิตสะสม172 คนได้รับวัคซีนร้อยละ49ของกลุ่มเป้าหมาย1.4 ล้านคน ผู้ติดเชื้อรายใหม่ที่ยังพบมากที่สุดจากกลุ่มผู้สัมผัสผู้ติดเชื้อในพื้นที่ ใน อ.หาดใหญ่ จะนะ เมือง รัตภูมิ สิงหนคร เทพา สะเดา และ อ.สะบ้าย้อย เหลืออีก 8 อำเภอพบบ้างแต่ไม่มากนักรองลงมากลุ่มผู้มีอาการเข้าเกณฑ์สอบสวนโรค กลุ่มรอการสอบสวนโรค กลุ่มผู้สัมผัสเสี่ยงสูงในชุมชน โรงงาน ตลาด ร้านค้า และกลุ่มตรวจหาเชื้อด้วยตนเอง (ATK) นายเจษฏา จิตรัตน์ผู้ว่าราชการ จ.สงขลา เปิดเผยว่า จ.สงขลาได้ตั้งเป้าลดผู้ติดเชื้อรายใหม่ให้เหลือวันละ300 คนและลดอัตราการเสียชีวิตและความลดแรงลงให้เหลือน้อยที่สุด ตั้งด่านสกัดการเดินทางเข้า-ออกกับพื้นที่ 3 จังหวัดชายแดนภาคใต้ที่ยังพบผู้ติดเชื้อยังสูงแบบเข้มข้น ฉีดวัคซีนให้ครบร้อยละ70ของเป้าหมายภายในสิ้นเดือนต.ค.ซึ่งขณะนี้ จ.สงขลาได้รับการจัดสรรซีนวันไฟเซอร์15,000 โดสแอสตร้าฯ40,000 โดสกระจายไปยังหน่วยฉีดวัคซีนแล้ว -007",https://www.naewna.com/local/609963,2021_10_19
‘นายกฯ’เคลียร์ใจ‘ธรรมนัส’จบแล้วยังทำงานร่วมส.ส.พปชร.,นายกฯยันไม่จำเป็นต้องเคลียร์ใจกับ ธรรมนัส ยันยังทำงานกับพปชร. ไม่สนใจทักษิณเคลื่อนไหวทางการเมืองบ่อย ชี้ คนไทยต้องเรียนรู้อดีตเกิดอะไรขึ้นบ้าง เมื่อวันที่ 19 ต.ค.ทำเนียบรัฐบาล นายธนกร วังบุญคงชนะ โฆษกประจำสำนักนายกรัฐมนตรี ตอบคำถามสื่อมวลชนตามที่พล.อ.ประยุทธ์ จันทร์โอชา นายกรัฐมนตรีและรมว.กลาโหม มอบหมายถึงกรณีที่มีข่าวว่า พล.อ.ประยุทธ์ ไปเคลียร์ใจกับร.อ.ธรรมนัส พรหมเผ่า เลขาธิการพรรคพลังประชารัฐ (พปชร.) อีกรอบ จนถึงขณะนี้ยืนยันแล้วใช่หรือไม่ว่าไม่มีความขัดแย้งกันแล้ว โดยนายกฯ ชี้แจงว่า นายกฯไม่จำเป็นต้องเคลียร์ใจกับใคร ยังคงทำงานอยู่กับพรรคพลังประชารัฐและส.ส. ผู้สื่อข่าวถามถึงกรณีที่สัปดาห์ที่ผ่านมานายทักษิณ ชินวัตร ยกมือไหว้ให้พล.อ.ประยุทธ์ ลาออก นายกฯมองอย่างไรที่นายทักษิณ ออกมาเคลื่อนไหวทางการเมืองบ่อยครั้ง นายธนกร กล่าวว่า นายกฯชี้แจงว่า ก็แล้วแต่จะพูดอย่างไร คนไทยต้องเรียนรู้ในอดีตเกิดอะไรขึ้นบ้าง - 004,https://www.naewna.com/politic/609961,2021_10_19
คนมันดวงดีอะไรก็ฉุดไม่อยู่! ตรวจลอตเตอรี่1ใบ คว้าไป3รางวัลรวด,"คนดวงดี อะไรก็ฉุดไม่อยู่! หนุ่มถูกลอตเตอรี่ 1 ใบ คว้าไปถึง 3 รางวัล เป็นเงินกว่า 4 หมื่น 19 ตุลาคม 2564 คนจะรวยช่วยไม่ได้ เมื่อหนุ่มรายหนึ่ง ได้โพสต์ภาพสุดดีใจบนติ๊กต๊อก mantimpaitimmai เป็นภาพการตรวจลอตเตอรี่ 1 ใบ แต่พบว่าถูก 3 รางวัล รวมแล้วเป็นเงินกว่า 4 หมื่นบาท ลอตเตอรี่งวดประจำวันที่ 16 ตุลาคม 2564 หมายเลข 602638 ถูกรางวัลเลขท้าย 2 ตัว คือ 38 ได้เงิน 2,000 บาท , รางวัลเลขหน้า 3 ตัว คือ 602 เป็นเงิน 4,000 บาท และ รางวัลที่ 4 คือ 602638 เป็นเงิน 40,000 บาท ซึ่งคลิปนี้ก็มีชาวเน็ตเข้าไปแสดงความยินดีเป็นจำนวนมาก . 009",https://www.naewna.com/likesara/609971,2021_10_19
วิจัยพบ‘ตรวจโควิด-19’มีความจำเป็นในมหา’ลัย แม้ฉีดวัคซีนครบ100%,"19 ตุลาคม 2564 สำนักข่าวซินหัวรายงานผลการศึกษาร่วมของกลุ่มมหาวิทยาลัยในสหรัฐฯ ซึ่งเผยแพร่เมื่อวันจันทร์ (18 ต.ค.) พบการตรวจเชื้อและการกักตัวผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) ยังคงเป็นยุทธศาสตร์บรรเทาโรคระบาดที่สำคัญสำหรับมหาวิทยาลัยต่างๆ แม้มหาลัยนั้นจะมีอัตราการฉีดวัคซีนให้นักศึกษาร้อยเปอร์เซ็นต์แล้ว การวิจัยร่วมโดยมหาวิทยาลัยฟลอริดาแอตแลนติก มหาวิทยาลัยดุ๊ก และมหาวิทยาลัยนอร์ธแคโรไลนา ศึกษาข้อมูลจำลองของนักศึกษาระดับปริญญาตรี จำนวน 5,000 คน เพื่อประเมินระดับประสิทธิภาพของวัคซีนป้องกันโรคโควิด-19 และยุทธศาสตร์ด้านการบรรเทาโรคระบาด ผลการศึกษาในวารสารเจเอเอ็มเอ เฮลธ์ ฟอรัม (JAMA Health Forum) พบว่าหากประชาชนร้อยละ 100 ได้รับวัคซีนป้องกันโรคโควิด-19 ที่มีประสิทธิผลร้อยละ 90 การตรวจโรคและการกักตัวจะไม่สัมพันธ์กับการลดลงของจำนวนผู้ป่วยอย่างมีนัยสำคัญ อย่างไรก็ดี หากประสิทธิผลของวัคซีนลดลงเหลือร้อยละ 75 การตรวจโรคทุกสัปดาห์จะสัมพันธ์กับการลดลงของจำนวนผู้ป่วยอย่างมีนัยสำคัญ และหากประสิทธิผลลดลงเหลือร้อยละ 50 การตรวจโรคและการกักตัวจะสัมพันธ์กับการลดลงของจำนวนผู้ป่วยคาดการณ์อย่างชัดเจน นอกจากนั้นยังมีคาดการณ์ว่าการตรวจโรคโควิด-19 จะช่วยลดจำนวนผู้ป่วยได้ถึงร้อยละ 93.6 หากประสิทธิภาพของวัคซีนอยู่ที่ร้อยละ 50-75 ฟรานซิส มอตตา ผู้นำการวิจัยและรองศาสตราจารย์จากภาควิชาคณิตศาสตร์ มหาวิทยาลัยฟลอริดาแอตแลนติก กล่าวว่า การค้นพบดังกล่าวบ่งชี้ว่าการตรวจโรคโควิด-19 และการกักตัวผู้ป่วย ยังคงเป็นยุทธศาสตร์บรรเทาโรคระบาดที่มีความสำคัญ แม้นักศึกษาจะมีอัตราการรับวัคซีนร้อยเปอร์เซ็นต์ ยุทธศาสตร์บรรเทาโรคโควิด-19 จะช่วยเพิ่มการมีปฏิสัมพันธ์ในกลุ่มประชากรนักศึกษาอย่างจำเป็น ดังนั้นหากไม่มีการตรวจโรค การจำกัดจำนวนผู้ป่วยในสถานศึกษาจะต้องพึ่งพาความสามารถของวัคซีนเป็นหลักเพื่อป้องกันการติดเชื้อและการแพร่เชื้อ มอตตาทิ้งท้าย",https://www.naewna.com/inter/609978,2021_10_19
แตกตื่น! 'งูจงอาง' ยาว 3 เมตร หนีน้ำท่วมเลื้อยซุกใต้เตียงทำเจ้าของบ้านผวาหนัก,เมื่อเวลา16:00 น. วันที่ 19 ต.ค.64 เจ้าหน้าที่หน่วยกู้ภัยสยามรวมใจปู่อินทร์จุดบางรูป อ.ทุ่งใหญ่ จ.นครศรีธรรมราช ได้รับแจ้งขอความช่วยเหลือจากนายธรรมรงค์ นุราช อายุ 49 ปี อยู่บ้านเลขที่ 193 หมู่ 3 ต.คลองเส อ.ถ้ำพรรณรา ซึ่งเป็นรอยต่อกับ ต.ทุ่งใหญ่ อ.ทุ่งใหญ่ ว่ามีงูจงอางขนาดใหญ่เลื้อยเข้าในบ้าน จึงพร้อมด้วยเจ้าหน้าที่หน่วยกู้ภัยสยามรวมใจปู่อินทร์จุดหนองดี และหน่วยกู้ภัยสยามรวมใจปู่อินทร์จุดกุแหระ เดินทางไปตรวจสอบช่วยเหลือ เมื่อถึงที่เกิดเหตุเป็นบ้านชั้นเดียว ข้างสวนยางพารา พบนายธรรมรงค์ เจ้าของบ้าน และคนในครอบครัว รวมทั้งเพื่อนบ้าน ยืนรอเจ้าหน้าที่ด้วยอาการตกใจตื่นกลัว ก่อนแจ้งว่าใต้เตียงไม้หน้าบ้านมีงูจงอางขนาดใหญ่ 1 ตัว ตรวจสอบใต้เตียงพบงูจงอางนอนเลื้อยพันขาเตียงไม้ และพยายามหาทางเลื้อยหนี แต่ไม่สามารถเลื้อยหนีได้ เนื่องจากจุดดังกล่าวไม่มีช่องหรือรูโหว่ เจ้าหน้าที่จึงใช้บ่วงพยายามคล้องที่หัวงูจงอาง ท่ามกลางเสียงลุ้นระทึกของชาวบ้านที่มุงดูให้กำลังใจ แต่การจับงูจงอางตัวนี้ค่อนข้างลำบาก เนื่องจากงูจงอางค่อนข้างดุร้าย ไม่ยอมให้จับ แต่โดยดี แต่สุดท้ายผ่านไป 10 นาที งูจงอางไม่รอด ถูกเจ้าหน้าที่จับกุมสำเร็จ วัดความยาวได้ 3 เมตร น้ำหนัก 15 กิโลกรัม จึงใส่กระสอบไปปล่อยป่าต่อไป สอบถามเจ้าของบ้าน เล่าว่า ก่อนพบงูจงอาง มีฝนตกลงมาอย่างหนัก ระหว่างนั้นตนและคนในครอบครัวนั่ง นอน เล่นบนเตียงไม้หน้าบ้าน ทันใดนั้นงูจงอาตัวดังกล่าวเลื้อยพรวดพราดออกจากสวนผลไม้ ตรงดิ่งมาหน้าบ้าน ก่อนจะเลื้อยเข้าใต้เตียงไม้หน้าบ้าน สร้างความตื่นตกใจกลัวเป็นอย่างมาก ส่วนสาเหตุคาดว่างูจงอางน่าจะเลื้อยหนีน้ำท่วมขังในสวนยางพาราหลังบ้าน โชคดีที่พบงูจงอางก่อน จึงไม่มีใครได้รับอันตราย. -008,https://www.naewna.com/likesara/609977,2021_10_19
'ปิง-ชมพู ฟรุตตี้'ย้อนไทม์ไลน์'อ๊อด คีรีบูน'ป่วยมะเร็งปอด พร้อมบอกทำไมให้เก็บเป็นความลับ,เรียกได้ว่าเป็นข่าวช็อกวงการบันเทิงมากๆ เมื่อศิลปินระดับตำนาน ยุค 80 อย่าง อ๊อด คีรีบูน ที่จากไปไม่มีวันกลับด้วยโรงมะเร็งปอด ก่อนลามเข้าสู่กระดูกและสมอง และวันนี้สองเพื่อนสนิท ชมพู ฟรุตตี้ และปิง ฟรุตตี้ ขอร่วมไว้อาลัยรักและย้อนไทม์ไลน์ตั้งแต่ตรวจพบว่าเป็นมะเร็ง และต้องผ่าตัดสมอง 3 ครั้ง พร้อมเผยเหตุการณ์ที่อ๊อด คีรีบูน กำชับว่าห้ามบอกใครเด็ดขาด โดยวันนี้ทั้งคู่จะมาเปิดใจผ่านทางรายการ คุยแซ่บshow ทางช่อง วัน31 ที่มีพีเค ปิยวัฒน์ และธัญญ่า ธัญญาเรศ เป็นพิธีกรดำเนินรายการ ต้องบอกว่าเมื่อไม่กี่วันมานี้พี่อ๊อด คีรีบูน จากพวกเราไปแล้ว ด้วยโรคมะเร็ง พี่ชมพู พี่ปิง ยังอยู่ในอาการช็อกไหม? ชมพู : ยังอยู่นิดๆ ครับ ตอนแรกจะช็อกเยอะมาก ถึงเราจะรู้แต่เราไม่คิดว่าอ๊อดจะจากไป คิดว่าจะหาย เคยมีอาการที่อ๊อดผ่านช่วงนี้มาถึง 2 ครั้ง หมายถึงว่าอาการของมะเร็ง ปี 59 นี่ขั้น 4 ครั้งนึงแล้วที่กระดูก เขาก็ผ่านมาได้ แล้วหลังจากนั้นเขาก็เล่าให้เราฟัง เราเลยรู้สึกว่าเขาคงค้นพบวิธีที่จะตัดการมันแล้ว ครั้งที่2 ที่กลับมา คือปี 62 พี่เจอเขาปลายปี 63 ดีมากเลย เพราะฉะนั้นสำหรับพี่ในใจมีความหวังเสมอว่าอ๊อดจะหาย ตอนนั้นรางกายดูแข็งแรงทุกอย่าง? ชมพู : แข็งแรงเลยครับ ครั้งนั้นขึ้นสมองแล้ว แต่ผ่าตัดครั้งแรกแล้วก็ดีเลย เจอกันไปทานข้าวด้วยกัน แล้วก็เขาเล่าให้ฟังตอนนี้ผ่าตัดแล้ว ก็เห็นว่าเขาแข็งแรงมาก ซึ่งเจอเขาเมื่อปี 63 ปลายปีที่แล้วนี่เอง สำหรับพี่พอรับรู้ว่าเขาป่วย เรามีความคิดอยู่เสมอว่า เดี๋ยวอ๊อดต้องหาย วันที่พี่อ๊อดเสียใครโทรมาบอกพี่? ปิง : ชมพูทักไลน์มา แต่เขารู้แหละว่าผมหลับแล้ว เพราะผมเป็นคนนอนเร็ว เพราะว่าตอนเช้ามีถ่ายละคร เขาทักมาว่า ปิงถ้าตื่นแล้วทักกลับนะ เราก็เอ๊ะ...เรื่องอะไร พอดีเที่ยงคืน ด้วยความที่เรา สว เราก็ลุกไปฉี่ พอเราทักกลับไปชมพูก็โทรศัพท์กลับมา พูดคำแรกเลย ปิงอ๊อดเสียแล้ว คือความรู้สึก ความทรงจำที่อ๊อดเคยบอกเรา 3-4 ปีก่อน มันพุ่งเข้ามาใส่หัวผมเลยว่าเขาเคยเป็น แล้วเขาเคยเล่าให้เราฟังบนรถตู้ในขณะที่เรากำลังไปพักผ่อน ไปเที่ยวกัน แล้วเขารู้สึกดีใจมากกับอาการที่เขาเป็นตอนนั้น คือเขาหายแล้ว แล้วเราก็เชื่อว่าเขาหายแล้ว เขาบอกถ้าเป็นอะไรนะเรามีที่รักษาดีมากเลย ได้ทำสมาธิด้วย เพราะไปรักษากับพระอาจารย์ ได้อยู่ในวัดด้วย แต่พอได้ยินคุณชมพูบอกคืนนั้นเลยไม่ได้นอน ตอนที่พี่ทราบข่าว ความรู้สึกตอนนั้นมันช็อกขนาดไหน? ชมพู : ผมทราบข่าวจากภรรยาอ๊อด ถามว่าช็อกขนาดไหนคงไม่ต่างจากพี่ปิง อย่างที่บอกไม่เคยเผื่อใจไว้เลยว่าเราจะเสียเขาไป เห็นมาแล้วว่า 2 ครั้งที่แล้วเขาผ่านมาได้อย่างดีเลย แล้วก็คิดว่าเขาก็คงผ่านได้ มันก็มีขึ้นคอนเสิร์ตต่างๆ แล้วปี 60 เราไปร้องเพลงที่เชียงราย คือระหว่างนั้นเขาป่วยอยู่ตลอด แต่เราไม่รู้ เห็นว่ามีการหยิบผลเอ็กซ์เรย์มาให้ดู? ปิง : คือเราไปร้องเพลงกันที่เชียงราย แล้วเราจะกลับวันรุ่งขึ้น เราแบบเอ๊ะ...ไปเที่ยวกันก่อนไหม ตอนนั้นมีเหตุถ้ำขุนน้ำนางนอน ดังมาก เราก็วางแผนจะไปกัน และระหว่างทางก็จะไปหาอะไรอร่อยๆ กินกัน มีในรถผู้ชายมี 3 คน แล้วมีแฟนคุณชมพูคนนึง ก็สนุกปากที่จะคุยนู่น คุยนี่ คุยนั่น แล้วก็วนมาถึงเรื่องสุขภาพ อ๊อดก็เลยควักฟิล์มเอ็กซ์สเรย์มาให้ดู ชมพู : เขาเล่าให้ฟัง แล้วเอารูปในฟิล์มเอ็กซ์สเรย์มาให้ดู ตอนนั้นถาพในฟิล์มเอ็กซ์สเรย์เป็นยังไง? ปิง : ก็เห็นเป็นปอด เห็นเป็นกระดูกซึ่งดำมาก อ๊อดเล่าให้ฟังว่าเขาเป็นมะเร็งนะ ชมพู : เป็นรูปก่อนที่เขาจะหายนะครับ หมายความว่าปอดที่เอ็กซ์เรย์ก็เป็นมะเร็งบนด้านขวา แล้วก็กระดูกทั้งรางกายเลยมีสีดำเต็มไปหมด แล้วอ๊อดบอกว่าตอนที่เป็น เริ่มต้นจากต้นปี กุมภา หลังจากที่คอนเสิร์ตรวมดาวครั้งแรก เสร็จคอนเสิร์ตเขาก็ไปตรวจสุขภาพประจำปี แล้วเจอมะเร็งปอด แต่ตอนที่พี่เขาเป็นเขาไม่ได้บอกพี่ชมพู พี่ปิงเลย เขามาเล่าให้ฟังหลังจากหายแล้ว? ชมพู : ใช่ คือปี 59 ที่มีคอนเสิร์ตเนี่ย ตอนนั้นอ๊อดก็ยังไม่รู้ เราก็ไม่รู้ แต่เขาก็ร้องเพลงได้ปกติ แต่พอเขาไปตรวจสุขภาพหลังจากคอนเสิร์ตก็พบว่าเป็น ก็รักษาที่ปอดก่อน ตัดส่วนบนออก แล้วตุลาคม 59 มันกลับมาที่กระดูก หลังจาก 59 เขาก็ไปรักษาหมอด้วย แล้วไปเจอพระที่ราชบุรีโดยบังเอิญเลยรักษา 2 ทางไปพร้อมกัน หลังจากนั้นก็หายแล้วเราก็ไปเจอกันที่เชียงราย ที่รักษากับพระอาจารย์พี่อ๊อดได้เล่าไหมว่าวิธีรักษาเป็นยังไง? ชมพู : เล่าครับ อย่างที่พี่ปิงบอก พู พี่ปิง ถ้าเผื่อว่าเป็นอะไรบอกนะพระอาจารย์นี่เก่งมาก แล้วเขาหายแบบหายดีเลย พระอาจารย์เขาดูแลโรคมะเร็งยังไง? ชมพู : ของหมอก็ให้ยามา พี่เอ้กเขาบอกว่ากินยาทาเก็จ ส่วนของพระอาจารย์ก็เป็นการนวแ เคาะ แล้วก็เหยียบ และสมุนไพร แล้วก็หาย ซึ่งตอนนั้นอาการขั้น 4 นะ เหมือนจะหมดหวังแล้ว ปิง : ตอนที่อ๊อดพูดในรถตอนนั้นว่าเขาหาย ผมพูดตรงๆ ว่าผมไม่เชื่อ อาการไม่ได้เบาอะ แล้วไปรักษาด้วยวิธีแบบนี้ ชมพู : วันนั้นเราคุนกันดึกมากเลย เห็นว่าพี่อ๊อดห้ามบอกใครด้วย? ปิง : ใช่ๆ พอบอกกับเราแล้ว อ๊อดก็บอกว่าเรื่องนี้เหยียบไว้เลยนะ อย่าเพิ่งไปพูดกับใคร เพราะว่าจริงๆ อ๊อดเขาเป็นคนที่เกรงใจมาก เกรงใจทุกคนเลย ไม่ใช่เฉพาะแฟนคลับ แม้กระทั่งเพื่อน แล้วก็สิ่งต่างๆ ที่เขาเล่ามา เขาขอร้องว่าเราอย่าเพิ่งไปเล่าให้ใครฟัง เพราะอะไรทำไมพี่อ๊อดถึงไม่อยากให้ประชาชนหรือแฟนๆ เขารู้? ปิง : อ๊อดเป็นคนแบบนี้ เขาไม่อยากให้สิ่งใดๆ ที่เขาพูดออกไปหรือคำจากตัวเขาไปสร้างความรู้สึกเป็นห่วงหรือกังวลใจทุกคนที่อยู่รอบข้างตัวเขา เขาเป็นคนค่อนข้างจริงจังกับเรื่องพวกนี้มาก เขาจะเป็นผู้ชายที่สุภาพ พูดจาเพราะ เรียบร้อย มีความเคารพในผู้หลัก ผู้ใหญ่ ผู้ใหญ่ในวงการเพลงบ้านเรารักคุณอ๊อดทุกคน ต้องเรียกว่าเป็นศิลปินตัวจริง เพราะเขาอยากให้แค่ความสุขกับคนรอบข้างเท่านั้น อะไรที่ลบไม่เอาเลย? ปิง : ใช่ พี่อ๊อดได้เล่าไหมระหว่างรักษาทางแพทย์แผนปัจจุบัน ช่วงนั้นทำคีโมด้วยไหม? ชมพู : ช่วงนั้นให้ยากิน เมื่อคืนเพิ่งถามพี่เอ้กมา เขาทานยาทาเก็จ นั่นคือสิ่งที่คุณหมอให้ แล้วอ๊อดก็ไปพักผ่อน เพื่อที่ผ่อนคลายที่ราชบุรี เหมือนไปอาบน้ำพุร้อน ไปรักษาทางธรรมชาติ แล่วก็ไปเจอพระอาจารย์ แล้วได้รักษากับพระอาจารย์แล้วก็หาย หายมาถึงปลาย 63? ชมพู : หายมาถึงปลาย 62 หายนี่หายเลย เอา 60 ก่อนนะ เราเจอกันที่เชียงราย หายแล้ว รับรู้แล้ว ได้เจอกันบ่อยขึ้น เพราะช่วง 10 ปีหลังจะมีงานร้องเพลงที่เราต้องไปเจอกันบ่อย แล้วก็ 61 เราทำคอนเสิร์ตด้วยกัน ทุกคนมีความสุข และผ่านไปด้วยดี หลังจากนั้นก็ยังเจออยู่ในการร้องเพลง จนกระทั่งอ๊อดมาออกรายการที่พี่เป็นกรรมการ แล้ววันนั้นอ๊อดจะมีบุคลิกผิดไปแบบที่เคยเป็น จนทุกคนแปลกใจ คือแซวทุกคน แบบไม่ใช่อ๊อด ปิง : คืออ๋อดปกติเขาจะนุ่มๆ สุภาพ แต่วันนั้นไม่ใช่ ชมพู : วันนั้นเราก็คิดว่าอ๊อดเป็นอะไร ในใจพี่ไม่ได้คิดว่าป่วยนะ พี่คิดว่าเดี๋ยวนี้อ๊อดกล้าเล่นขึ้น เจ๋งหวะ แต่นั้นทำให้เอ้กภรรยาของอ๊อดรู้สึกว่ามันไม่ปกติ เพราะเขานั่งดูตอนอัดรายการอยู่ เขาบอกว่าเห็นปากเหมือนกระตุกๆ เหมือนเบี้ยว แล้วอาการอะเลิดแบบนี้ไม่ใช่อ๊อดปกติ หลังจากอัดรายการเสร็จเขาก็เลยพาอ๊อดไปตรวจ ก็เลยพบว่ามะเร็งมันกลับมาขึ้นไปที่สมอง นี่คือปลายปี 62 แล้วเขาก็หายมาเล่าให้พี่ฟัง? ชมพู : ปลายปี62 ก็รักษาละ แล้วก็ผ่าตัด กินยาให้ยาไปเรื่อยๆ จนกระทั่งปลายปี 63 พี่ถึงได้เจอ คือหลังจากอัดรายการเสร็จก็ไม่รู้ อ๊อดก็ไม่ได้ร้องเพลง เพราะว่าปี 62 โควิดมาแล้ว ปลายปียังมีช่วงคลายช่วงนึงถึงได้อัดรายการได้ และธันวาก็ปิดอีก ทีนี้การที่เราไม่ได้เจอกันจึงไม่ได้อัปเดตและไม่ได้คิดว่าเขาเป็นอะไร จนกระทั่งปลายปี 63 พี่ไปบ้านผู้ใหญ่แล้วก็นัดกับอ๊อดไป แล้วทานข้าวกัน อ๊อดถึงเล่าให้ฟังว่าเขาไปผ่าตัดสมองมา แล้วก็ดีขึ้นมาก นั่นแหละที่พี่บอกว่าไม่คืดว่าเขาจะเป็นอะไร แต่อ๊อดเล่าให้ฟังว่าใส่วิก แต่พี่เห็นหน้าตารูปร่างก็ดีใจ เพื่อนหายอีกแล้ว และนั่นคือครั้งสุดท้ายที่พี่เจอ พี่เอ้กตอนนี้สภาพจิตใจเป็นยังไงบ้าง? เอ้ก : พยายามจะไม่เศร้า เพราะครูบาอาจารย์เขาบอกพี่เอ้กว่าถ้าพี่เอ้กยังเศร้าอยู่พี่อ๊อดก็ยังไม่สบายใจ ซึ่งเขายังอยู่ในใจเราตลอดเวลา มันคงต้องใช้เวลาในการทำใจ ทุกวันนี้ยังแอบร้องไห้อยู่ไหม? เอ้ก : ก็มีทุกเช้า เอิ๊ก : หนูเห็นคุณแม่ร้องไห้ทุกวัน ตอนหลังๆ คนมาให้กำลังใจเยอะ ก็ช่วยเรื่องสภาพจิตใจได้เยอะมาก แต่ว่าถามว่าเศร้าไหม คิดถึงคุณพ่อทุกวันที่กลับบ้านเลย ครั้งแรกที่เราไปตรวจสุขภาพแล้วเจอจุดที่ปอด ตอนนั้นเป็นยังไงบ้าง? เอ้ก : หลังจากคอนเสิร์ตรวมดาว พอจบคอนเสิร์ตก็เลยไปตรวจสุขภาพ คุณหมอก็ไปเจอเป็นจุดที่ปอด คุณหมอเลยขอ ทีซีแสกน ก็เลยเจอเหมือนชิ้นเนื้ออยู่ที่ปอด คุณหมอก็เลยเจาะว่าชิ้นเนื้อนั้นมันเป็นเนื้อร้ายไหม ผลออกมามันก็เป็นเนื้อร้าย แต่ว่าขนาดมันเล็กนิดเดียว คุณหมอบอกว่าปอดเราเนี่ยด้านนึงมันจะมี 2 ลูป คุณหมอบอกว่าตัดออกไปลูปนึงที่มันมีปัญหา ตอนนั้นพี่อ๊อดอยู่ในสเตจ1 คุณหมอบอกส่าแค่ตัดออกไม่ต้องฉายแสง ไม่ต้องทำอะไรเลย แล้วพี่อ๊อดไม่เคยเป็นมะเร็งมาก่อนทุกอย่างมันก็ปกติ พอหลังจากผ่า ไปตรวจทุกอย่างมันกลับมาเป็นค่าปกติเลย ก็แสดงว่ามันหายแล้ว แต่เราไม่รู้เลยว่าโรคเขาคงไปตามต่อมน้ำเหลืองหรือไปตามกระแสเลือด แล้วมาเจออีกทีประมาณกุมภาปี59 เหมือนอยู่ๆ พี่อ๊อดเหมือนยืดหลังไม่ได้ ต้องนั่งก้ม พอยืดหลังก็จะปวด เลยพาพี่อ๊อดไปโรงพยาบาล คุณหมอก็เลยทีซีแสกน ก็เลยรู้ส่าโรคมันลามไปที่กระดูกหมดแล้ว หลังจากนั้นคุณหมอให้พี่อ๊อดทานยาทาเก็จหรืออีกอย่างคือยาพุ่งเป้า คือเป็นยาที่พี่อ๊อดไม่ต้องคีโม ไม่ต้องฉายแสง แต่เป็นการทานยาเพื่อไปยับยั้งตัวโรคเอาไว้ หลังจากนั้นปี 62 พี่อ๊อดก็อาการดีขึ้น ทุกอย่างเหมือนโรคเขาสงบนิ่ง ตอนนั้นค่าใช้จ่ายในการรักษาพี่อ๊อดเท่าไหร่? เอ้ก : ตอนยาพุ่งเป้าล็อตแรก ตอนนั้นค่ายาตกเดือนละ 3 หมื่น แต่พอทานไปสักระยะนึงพี่อ๊อดดื้อยา รอบ2 ที่มาขึ้นสมอง พี่อ๊อดก็ผ่าตัดสมองอีกที แต่หลังจากผ่าตัดคุณหมอบอกให้พี่อ๊อดฉายแสง แต่พี่อ๊อดไม่ยอม คุณหมอก็แจ้งว่าถ้าหมอยอมฉายก็ไม่เกิน 3 เดือนนะมะเร็งมันจะกลับมาเหมือนเดิม แต่พี่อ๊อดเขามีความเชื่อเรื่องยาไทย เขาคิดว่าเดี๋ยวเขาไปกินยาไทยมันก็สามารถไปฆ่าเชื้อได้ พอเดือนธันวาปี 62 โรคเขาก็กลับมาอีกมาที่เดิมและเท่าเดิม คุณหมอก็เลยถามอีกครั้ง แต่ครั้งนี้คุณหมอไม่ยอม ยังไงก็ต้องฉายแสง พี่อ๊อดก็เลยฉายแสง พอหลังจากฉายแสง พี่อ๊อดจะแปลกมากเลยทุกครั้งที่ตรวจเลือดหรือตรวจสุขภาพ ทุกอย่างเขาจะดูดีหมดเลย มันเหมือนโรคมันหลบ ลึกๆ แล้วพี่เอ้กมั่นใจว่ายังไงก็หาย? เอ้ก : เรื่องหายพี่ไม่มั่นใจ แต่จากผลที่ตรวจมามันอาจจะควบคุมโรคได้อยู่ อันนั้นคือสิ่งที่เราคิด น้องเอิ๊กให้กำลังใจคุณพ่อยังไงบ้าง? เอิ๊ก : ก็บอกคุณพ่อว่าไม่เป็นไร ค่อยๆ รักษาไปทีละสเต็ป จะให้กำลังใจตลอด อย่างหนูเองก็เชื่อว่ายังไงคุณพ่อก็จะมีวิธีรักษา พยายามบอกคุณพ่อให้ใจเย็นๆ ค่อยๆ เป็น ค่อยๆ ไป คุณพ่อเป็นนักสู้ไหม? เอิ๊ก : มากๆ ที่สุกในโลก ภูมิใจมากๆ ไม่เคยเห็นคุณพ่อบ่นว่าเจ็บ ไม่เคยเห็นคุณพ่อบ่นเลย เอ้ก : เขาจะไม่ให้ใครเป็นห่วงเลย เราต้องสังเกตอาการเขาเอง แสดงว่าต้นปี 64 อาการพี่อ๊อดเริ่มแย่ลง ถูกต้องไหม? เอ้ก : ใช่ค่ะ เดือนมิถุนายนเหมือนร่างกายพี่อ๊อดเริ่มอ่อนแอ เริ่มมีปัญหาโซเดียมต่ำ ท้องเสีย พี่อ๊อดปวดในบางจุด คุณหมอก็ให้ไปฉายแสงระงับอาการปวด แต่พี่อ๊อดมาทรุดลงจริงๆ เมื่อเดือนที่แล้วเอง โรคมันมาเร็วมาก อยู่ๆ พี่อ๊อดก็ขาอ่อนแรง ก่อนหน้านั้นพี่อ๊อดก็มีปัญหาเรื่องขาอ่อนแรงอยู่ แต่ไม่มาก พี่อ๊อดก็ยังเดินได้ แต่พอมาเดือนที่แล้ว อยู่ๆ พี่อ๊อดก็ขาอ่อนแรงไปเลย ในฐานะที่เราเป็นภรรยา ตอนที่คุณหมอบอกว่าระยะสุดท้ายของคนไข้แล้ว อยากให้คนไข้ใช้ชีวิตที่ไหน? เอ้ก : คือคุณหมอเรียกพี่กับลูกไปคุยให้เข้าใจโรคว่ามันดำเนินมาถึงไหนแล้ว แล้วมันจะไปยังไงต่อ แต่อันนี้พี่ก็ไม่ได้บอกพี่อ๊อดนะว่าคุณหมอมาคุยกับเรายังไง เพราะตัวพี่อ๊อดเองเขาอยู่แบบกำลังใจดีตลอด เราบอกคุณหมอว่าไม่อยากให้พี่อ๊อดรู้สึกเศร้าหรือรู้สึกแย่ในสิ่งที่เขาเป็น แต่ว่าเราสองคนคุณหมอจะเรียกคุยเป็นประจำ ทุกครั้งที่พี่อ๊อดทรุดลง คุณหมอจะบอกว่าให้เราเตรียมตัว เตรียมใจยังไง เราควรจะทำอะไรบ้าง พูดถึงขนาดว่ามีอะไรที่คุณพ่อจะโอนให้ลูก แล้วตอนไหนที่พี่อ๊อดคิดว่าเขาเล่นคอนเสิร์ตแล้วโบกมือให้แฟนคลับบอกให้เอารองเท้ามาใส่? เอ้ก : ก่อนเข้าโรงพยาบาลวันเดียว ช่วงหลังๆ ที่พี่บอกว่าพี่อ๊อดทรุดคือพี่อ๊อดเริ่มสับสน ระหว่างจำได้กับจำไม่ได้ ช่วงสุดท้ายของชีวิตพี่อ๊อด เขาได้สั่งเสียอะไรไว้ไหม? เอ้ก : ไม่ได้สั่งคะ เอิ๊ก : ไม่เลยค่ะ เอ้ก : คือเราใช้ชีวิตเหมือนปกติให้ความรักกันทุกวัน เอิ๊ก : ตอนคุณพ่อเข้าโรงพยาบาลก็ยังหวังอยู่ว่าคุณพ่อจะได้ออกจากโรงพยาบาล ไม่ได้คิดว่าครั้งนี้จะเป็นครั้งสุดท้ายนะ แล้วเชื่อว่าคุณพ่อเองก็ไม่คิดเหมือนกัน เอ้ก : เพราะทุกครั้งพี่อ๊อดเขาจะผ่านตรงนี้มาได้ตลอด ทั้งๆ ที่คุณหมอก็พูดนะ แต่เราสองคิดตลอดว่าคุณพ่อต้องผ่านไปได้ เพราะเขาเข้มแข็งมาก ทำไมพี่อ๊อดตัดสินใจปิดทุกอย่างเป็นความลับ เขาเคยบอกพี่เอ้กไหม? เอ้ก : พี่อ๊อดจะพูดกับพี่เสมอว่าถ้าคนรู้เขาก็จะมากังวลกับพี่อ๊อด แล้วพี่อ๊อดมีแฟนคลับที่รักพี่อ๊อดเยอะมาก พี่อ๊อดจะห่วงว่าเดี๋ยวจะเดือดร้อนมาเยี่ยมกัน แล้วต้องคอยโทรมาถาม แล้วมันเป็นช่วงโควิดด้วย เวลาพี่อ๊อดไปเล่นคอนเสิร์ตหรือทำอะไร พี่อ๊อดจะพูดเสมอว่าคนเรามีเหตุผลของตัวเองเสมอ ซึ่งพี่อ๊อดบอกว่าเหตุผลของเราบางทีเราก็ไม่จำเป็นต้องไปบอกใคร ในเมื่อเราสามารถจัดการเหตุผลของเราได้ อยากจะบอกอะไรกับแฟนเพลงพี่อ๊อดไหม? เอ้ก : พี่กับลูกอยากขอบคุณทุกคน พี่เห็นทุกกำลังใจที่ส่งมาให้ เห็นความรักที่ทุกคนรักพี่อ๊อด ลูกยังพูดกับพี่เลยว่าเขาโชคดีที่เกิดมาเป็นลูกคุณพ่อ เรื่องผีเป็นยังไง? ปิง : ไปเล่นต่างจังหวัดกันไง พอไปถึง ทำไมคีรีบูนออกทั้งทีอยู่โรงแรมเดียวกัน เขาบอกเดี๋ยวพี่ก็รู้ สักพักข้างบนเจอผีกันเป็นแถวเลย แต่พวกพี่ไปเจอ มารู้ตอนหลังแล้วว่ามันมีผีผ้าม่านแอบดูคีรีบูนทั้งวง แต่มันไม่บอกเลยว่ามันเจออะไร มันอยากให้เราไปผจญภัยกันเอง ถ้าพี่อ๊อดเขาสามารถรับรู้ได้พี่ปิงอยากจะบอกอะไรพี่อ๊อด? ปิง : ไม่ต้องห่วงเลยนะ เรื่องต่างๆ เดี๋ยวแฟนเพลงอ๊อด เดี๋ยวฟรุตตี้ดูแลให้ แล้วจะมอบความสุขให้กับแฟนๆ อ๊อดอย่างเต็มที่เลย ไม่ต้องห่วงครับ ชมพู : พี่กับพี่อ๊อดจริงๆ เกิดติดกันเลยนะ พี่อ๊อดเกิดหลังพี่ 10 วัน เดือนเดียวกัน ปีเดียวกัน เราคนเดือนสิงห์ จริงๆ เคยพูด เคยคุยอะไรกันค่อนข้างมากในช่วงหลัง เชื่อว่าทุกอย่างที่เคยบอก บอกไปแล้วละ ถ้าวันนี้จะบอกอะไรถึงอ๊อดคงบอกเหมือนพี่ปิง อ๊อดสบายใจได้ ชีวิตของอ๊อดดูแลทุกอย่างมาได้อย่างสวยงามและเป็นคนดีที่จะอยู่ในใจทุกคนตลอดไป ไม่ต้องห่วงครับ ติดตามชมรายการคุยแซ่บShow ทุกวันจันทร์-วันศุกร์ เวลา13.30-14.30 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama,https://www.naewna.com/entertain/609992,2021_10_19
จับเรือลักลอบขนดีเซลเถื่อน 4 แสนลิตร หลังเจอพิษราคาน้ำมันแพง,"จากกรณีนโยบายของรัฐบาลให้ทำการปราบปรามการกระทำความผิดเกี่ยวกับการลักลอบนำน้ำมันเชื้อเพลิงเข้ามาจำหน่ายภายในราชอาณาจักรโดยผิดกฎหมาย ภายใต้การอำนวยการของสำนักงานตำรวจแห่งชาติ กรมศุลกากร และกรมสรรพสามิต โดย พล.ต.อ.สุชาติ ธีระสวัสดิ์ รอง ผบ.ตร.(สส.) นายพชร อนันตศิลป์ อธิบดีกรมศุลกากร นายลวรณ แสงสนิท อธิบดีกรมสรรพสามิต นายชัยยุทธ คำคุณ ที่ปรึกษาด้านพัฒนาระบบควบคุมทางศุลกากรว่าที่ ร.ต.ยงยุทธ ภูมิประเทศ ผู้อำนวยการสำนักตรวจสอบป้องกันและปราบปราม กรมสรรพสามิต พล.ต.ท.ธิติแสงสว่าง ผบช.ภ.2 พล.ต.ท.จิรภพ ภูริเดช ผบช.ก.พล.ต.ต.ศิร์ธัชเขต ครูวัฒนเศรษฐ์ รอง ผบช.ก. พล.ต.ต.สันติ ชัยนิรามัย รอง ผบช.ก. พล.ต.ต.ชัยต์พจนสูวรรณรักษ์ รอง ผบช.ภ.2 เมื่อวันที่ 19 ตุลาคม 2564 ชุดปฏิบัติการศูนย์ปราบปรามการกระทำความผิดเกี่ยวกับน้ำมันเชื้อเพลิง สำนักงานตำรวจแห่งชาติ (ศปนม.ตร.) บูรณาการกำลังร่วมกับ เจ้าหน้าที่ บก.รน. เจ้าหน้าที่ศุลกากร เจ้าหน้าที่สรรพสามิต และเจ้าหน้าที่ตำรวจในพื้นที่ภาค 2ทำการสืบสวนจับกุมกลุ่มขบวนการลักลอบนำเจ้าน้ำมันเชื้อเพลิงโดยผิดกฎหมาย ต่อมาวันที่ 17 ต.ค.2564 เวลาประมาณ 14.00 น. ได้รับแจ้งจากสายลับว่าจะมีการลักลอบขนน้ำมันเชื้อเพลิงดีเซลผิดกฎหมายเข้ามาจำหน่ายในพื้นที่ อ่าวไทยตอนบน จึงได้นำเรือตรวจการณ์ พร้อมกำลังพลออกลาดตระเวนในพื้นที่ตามที่ได้รับแจ้งจากสายลับ เมื่อไปถึงบริเวณ น่านน้ำ อ.เกาะสีชัง จว.ชลบุรี พบเรือบรรทุกน้ำมัน หัวเรือเขียนชื่อ เหนือสมุทร 9กำลังลอยลำอยู่ เจ้าหน้าที่ตำรวจจึงสั่งการให้เรือลำดังกล่าวหยุดลอยลำและเข้าทำการตรวจสอบ เมื่อขึ้นไปบนเรือพบ นายสุวรรณ อินทองปาน (หัวหน้าเรือ) มีคนประจำเรือ 4 คน และแจ้งว่าของที่บรรทุกมาเป็นน้ำมันดีเซล จำนวนประมาณ 400,000 ลิตร ผลการตรวจค้นพบ ของเหลวสีเหลืองใสคล้ายน้ำมันดีเซลบรรทุกอยู่ในระวางเรือ จำนวน 3 คู่ 6 ระวางสอบถามถึงเอกสารการได้มาและเอกสารทะเบียนเรือ พร้อมทั้งใบอนุญาตใช้เรือ แต่นายสุวรรณฯ ได้นำเฉพาะใบอนุญาตใช้เรือและเอกสารทะเบียนเรือมาแสดง แต่ไม่สามารถนำเอกสารเกี่ยวกับของเหลวสีเหลืองใสคล้ายน้ำมันดีเซล มาแสดงให้เจ้าหน้าที่ตำรวจดูได้ จึงสั่งการให้นำเรือมาทิ้งสมอ บริเวณ ปากคลองสรรพสามิต ต.แหลมฟ้าผ่า อ.พระสมุทรเจดีย์ จ.สมุทรปราการและประสานกับเจ้าหน้าที่สรรพสามิต เจ้าหน้าที่กรมศุลกากรเพื่อร่วมทำการตรวจสอบ ทำการเก็บตัวอย่างของเหลวสีเหลืองใสคล้ายน้ำมันดีเซลในระวางบรรทุกเพื่อตรวจหาสารมาร์คเกอร์ ด้าน พล.ต.ท.จิรภพ ภูริเดช ผบช.ก. กล่าวว่า โครงข่ายของขบวนการนี้แสดงให้เห็นความเชื่อมโยงกัน ซึ่งเริ่มจากผู้นำน้ำมันส่งออกที่ได้รับยกเว้นภาษีสรรพสามิต นำน้ำมันส่งออกไปยังประเทศเพื่อนบ้าน จากนั้นจะมีอีกกลุ่มคอยทำหน้าที่นำเรือทอยส์ ไปรับน้ำมันจากประเทศเพื่อนบ้าน จากนั้นจะนำเรือกลับเข้ามาในไทยโดย ไม่ผ่านพิธีทางศุลกากรสร้างความเสียหายในทางเศรษฐกิจ โดยน้ำมันที่ตรวจยึดมาได้นั้นเมื่อนำไปตรวจสอบหาสารมาร์คเกอร์พบว่ามีค่าสาร มาร์คเกอร์ 27 หน่วย ซึ่งอยู่ในเกณฑ์ที่เป็นน้ำมันดีเซลที่จำหน่ายส่งออกต่างประเทศเท่านั้น อย่างไรก็ตามหากขบวนการนี้ไม่ถูกจับน้ำมันดีเซลที่ตรวจยึดได้จะ ถูกแปรสภาพเป็นน้ำมันบริสุทธิ์ นำไปใช้กับอุตสาหกรรมต่างๆ ทั้งน้ำมันรถบรรทุก ปั๊มน้ำมันต่างๆ หรือในกลุ่มลูกค้าที่มีความต้องการใช้น้ำมันดีเซล ทั้งนี้จะทำการขยายผลหาความเชื่อมโยงของขบวนการดังกล่าว ซึ่งทางพล.ต.อ.สุชาติ ธีระสวัสดิ์ รอง ผบ.ตร.ใน ฐานะ ผอ.ศปนม.ตร. ได้เร่งรัดสั่งการให้ดำเนินการสืบสวนติดตามจนถึงต้นทางของขบวนการ เบื้องต้นเจ้าหน้าที่ได้แจ้งข้อหานำเข้ามาในหรือส่งออกไปนอกราชอาณาจักรซึ่งของที่ยังมิได้ผ่านพิธีการ ศุลกากรฯ ต้องระวางโทษจำคุกไม่เกิน สิบปี หรือปรับเป็นเงินสี่เท่าของราคาของซึ่งได้รวมค่าอากรเข้าด้วยแล้ว หรือทั้งจําทั้งปรับ และให้ริบของนั้น ไม่ว่าจะมีผู้ถูกลงโทษตามคำพิพากษาหรือไม่ ตาม พ.ร.บ.ศุลกากร พ.ศ. 2560 มาตรา 242 และมีไว้ในครอบครองซึ่งสินค้าที่ไม่เสียภาษี เพื่อจำหน่าย หรือ จำหน่ายโทษจำคุกไม่เกินหนึ่งเดือน หรือปรับตั้งห้าเท่าถึงสิบห้าเท่าของค่าภาษีที่ต้องเสีย หรือทั้งจำทั้งปรับ ตาม พ.ร.บ.สรรพสามิต พ.ศ.2560 นำส่งพนักงานสอบสวน บก.ปอศ. ทั้งนี้ จะดำเนินการสืบสวนสอบสวนขยายผลหาตัวผู้เกี่ยวข้องกับการกระทำผิดและทรัพย์สินที่ได้มาจากการกระทำความผิดต่อไป เบื้องต้นอยู่ระหว่างการตรวจสอบปริมาตรน้ำมันที่แน่นอน -001",https://www.naewna.com/local/609998,2021_10_19
เช็คที่นี่! แขวงทางหลวงนครราชสีมาที่ 2 อัพเดทสถานการณ์น้ำท่วม ถ.มิตรภาพ,เมื่อวันที่ 19 ตุลาคม 2564แขวงทางหลวงนครราชสีมาที่ 2 ได้รายงานอัพเดทสถานการณ์น้ำท่วมเส้นทางเมื่อเวลา 18.00 น. ของวันที่ 19 ตุลาคม 2564 ในพื้นที่ความรับผิดชอบของแขวงทางหลวงนครราชสีมาที่ 2 ยังคงมีน้ำท่วมเส้นทางจำนวน 8 จุด จุดที่มีระดับน้ำท่วมสูง รถเล็กไม่สามารถผ่านได้ มีดังนี้ ทางหลวงหมายเลข 2 ถนนมิตรภาพ ช่วง อำเภอสีคิ้ว – อำเภอสูงเนิน จุดที่ 1 กม.107+300-กม.108+000 ทางขนานขาเข้ากทม. เขตพื้นที่ บ้านห้วยตะคร้อ ตำบลนากลาง อำเภอสูงเนิน เส้นทางสายหลักสามารถผ่านได้แต่ไม่สะดวก แนะนำให้ใช้เส้นทางเลี่ยง จุดที่ 2 กม.123+150-กม.124+050 ทางขนานขาออก (มุ่งหน้า จ.นครราชสีมา) เขตพื้นที่ บ้านนา ตำบลนากลาง อำเภอสูงเนิน (นวนคร) เส้นทางสายหลักสามารถผ่านได้แต่ไม่สะดวก แนะนำให้ใช้เส้นทางเลี่ยง จุดที่ 3 กม.123+300-กม.123+900 ทางขนานขาเข้ากทม. เขตพื้นที่ บ้านนา ตำบลนากลาง อำเภอสูงเนิน (นวนคร) เส้นทางสายหลักสามารถผ่านได้แต่ไม่สะดวก แนะนำให้ใช้เส้นทางเลี่ยง จุดที่ 4 กม.124+600-กม.124+900 ทางขนานขาเข้ากทม. เขตพื้นที่บ้านนา ตำบลนากลาง อำเภอสูงเนิน (นวนคร) เจ้าหน้าที่หมวดทางหลวงในพื้นที่ ได้ติดตั้งป้ายเตือนน้ำท่วมเส้นทาง พร้อมอุปกรณ์อำนวยความปลอดภัย และอยู่ประจำจุดเพื่อคอยอำนวยความสะดวกและปลอดภัยด้านการจราจรให้แก่ประชาชนผู้ใช้เส้นทางทุกท่านขอให้ผู้ใช้เส้นทางเดินทางด้วยความระมัดระวังและขออภัยในความไม่สะดวกเป็นอย่างยิ่ง สำหรับเส้นทางเลี่ยงเพื่อเป็นทางเลือก โดยให้ใช้เส้นทางดังต่อไปนี้ - จากกรุงเทพฯ ต้องการเดินทางไปขอนแก่น (เดิมผ่านเส้นทางเลี่ยงเมืองนครราชีมา (จุดน้ำท่วม)) ให้ใช้เส้นทาง ทล.2 – วนเข้าทางต่างระดับสีคิ้วเพื่อเข้าสู่ ทล.24 – เลี้ยวซ้ายเข้า ทล.304 - เข้า ทล.290 - วิ่งเข้าสู่ ทล.224 แล้วตัดเข้า ทางหลวงชนบท ที่หมายเลข นม.1111 และวิ่งเข้าสู่ ทล.2 เดินทางไป จ.ขอนแก่นต่อไป - จากขอนแก่นฯ ต้องการเดินทางไปกรุงเทพฯ (เดิมผ่านเส้นทางเลี่ยงเมืองนครราชีมา (จุดน้ำท่วม)) ให้ใช้เส้นทาง ทล.2 – เข้าสู่ ทางหลวงชนบท ที่หมายเลข นม.1111 (ก่อนถึงโรงเรียนมหิศราธิบดี) ที่ กม. 161+900 - วิ่งออกมา ทล.224 - เข้า ทล.290 - เลี้ยวซ้ายเข้าสู่ ทล.304 - เลี้ยวขวาเข้า ทล.24 -ตรงไปถึงทางต่างระดับสีคิ้ว เข้าสู่ ทล.2 – เดินทางต่อไปยัง กรุงเทพฯ ต่อไป -001,https://www.naewna.com/local/610022,2021_10_19
อึ้งทึ่งเสียว! งานแกะสลัก 'โลกียศิลป์' ยืนหนึ่งในสุโขทัย,สุดยอดงานแกะสลัก โลกียศิลป์ ยืนหนึ่งในสุโขทัย สรรค์สร้างทั้งสากกะเบือ ครกทัพพี ไม้ขัดหม้อ ไม้แขวนเสื้อ ง่ามหนังสติ๊ก และอีกสารพัดนับร้อยชิ้น สะสมมานานกว่า 10 ปี ขอซื้อไม่ขาย ขอฟรีก็ไม่ให้ เลยโดนขโมย บ้างก็ฉกต่อหน้าต่อตาไปหลายอัน เผยแอบซ่อนผลงานมาตลอด เพราะเจอกระแสสังคมต่อต้านวิจารณ์หนัก ด้าน ปลัดสมชาย นักประวัติศาสตร์ท้องถิ่น ชี้โลกียศิลป์มีมานานนับพันปี แถมปรากฏบนสังคโลกเคลือบ ต้องช่วยกันรักษาเก็บงานเหล่านี้ไว้ในพิพิธภัณฑ์ศิลปะร่วมสมัย เพราะมีคุณค่ามาก และเป็นการสืบทอดองค์ความรู้ นายสมชาติสำลีปั้น อายุ 55 ปี ชาว ต.เขาแก้วศรีสมบูรณ์ อ.ทุ่งเสลี่ยม จ.สุโขทัย เปิดเผยกับผู้สื่อข่าวว่าเรียนจบช่างโยธาทำงานเกี่ยวกับการคุมงานก่อสร้าง ส่วนงานวาด งานปั้น และงานแกะสลักที่เห็นอยู่ในบ้าน อาศัยครูพักลักจำ และฝึกฝนมาตั้งแต่เด็ก ผลงานส่วนใหญ่ก็จะเป็นเศษไม้แกะสลัก โลกียศิลป์ เป็นรูปผู้หญิงเปลือยในท่วงท่าต่างๆ และรูปชายหญิงสมพาส หรือร่วมประเวณีกัน โดยมีทั้งทำเป็นง่ามหนังสติ๊ก ไม้แขวนเสื้อ ไม้เกาหลัง ไม้ขัดหม้อ ทัพพี สากกะเบือ ครก ด้ามมีด ด้ามปากกา ด้ามตะไบ รูปยืน รูปแขวนผนัง และแกะสลักเป็นรูปหญิงสาวนอนเสียชีวิต เก็บสะสมมานานกว่า 10 ปีแล้ว งานบางชิ้นนั่งแกะ 1 วันก็เสร็จ แต่บางอันแกะมา 5 ปียังไม่เสร็จเลย แล้วแต่อารมณ์ มีเวลาว่างก็ทำ ผลงานทั้งหมดนี้ไม่ได้มีไว้ขาย ใครมาขอก็ไม่อยากให้ เพราะเคยให้แล้ว ภรรยาเขาก็เอาไปทิ้งบ้าง ทำลายบ้าง กว่าเราจะทำเสร็จมันใช้เวลา บางครั้งโดนมีดบาดเลือดตกยางออก กลับเอาไปทิ้งขว้างอย่างไร้ค่าก็เสียดาย ที่สร้างสรรค์งานแบบนี้ ก็ไม่ได้ทำให้มีอารมณ์เพศ รู้สึกเฉยๆด้วยซ้ำ แต่มีความสุขตรงที่ว่า เมื่อได้ไม้มาแบบไหน แล้วเราจะทำรูปอะไรใส่ลงไปในไม้นั้นให้มันได้พอดีนายสมชาติ กล่าว นายสมชายเดือนเพ็ญ รองปลัดเทศบาลตำบลในเมืองนักประวัติศาสตร์ท้องถิ่น และผู้ทรงคุณวุฒิกลุ่มจังหวัดมรดกโลกทางวัฒนธรรม จ.สุโขทัย กล่าวว่า ภาพโลกียศิลป์นั้นมีมานานนับพันปีแล้ว และในยุคสุโขทัย 700 ปี ก็มีประติมากรรมสังคโลกเคลือบ ที่เป็นรูปหญิงชายกำลังสมพาส หรือร่วมประเวณีกันด้วย เราควรให้ความสำคัญช่วยกันรักษา และเก็บงานเหล่านี้ไว้ในพิพิธภัณฑ์ศิลปะร่วมสมัย เพราะมีคุณค่ามาก และเป็นการสืบทอดองค์ความรู้เช่นกัน. -008,https://www.naewna.com/likesara/610028,2021_10_19
'เขมร'ประกาศเปิดประเทศชิงตัดหน้าไทย โควิดสระแก้วลดเหลือ 56 ราย,"เขมรตัดหน้าไทยชิงประกาศเปิดประเทศแล้วโควิดสระแก้วลดเหลือ56รายส่งเขมรหายป่วยกลับที่พักอีก 24 ราย เมื่อวันที่19ต.ค.64ที่โรงพยาบาลสนามสุขเจริญไกรศรี หน้าด่านพรมแดนคลองลึก อ.อรัญประเทศ จ.สระแก้ว พ.อ.เอกพงษ์ กฤตยาเกียรติชุติ ผบ.ชค.ทพ.12(ผู้บังคับชุดควบคุมกรมทหารพรานที่12) ฉก.อรัญประเทศ กองกำลังบูรพา ได้มอบหมายให้ พ.ต.ชาญ ว่องไวเมธี ผบ.ร้อย ทพ.1201นำกำลัง จนท.ร้อย ทพ.1201สวมใส่ชุดพีพีอี ไปร่วมตรวจรับชาวกัมพูชา 24 รายที่หายป่วยโควิดจากโรงพยาบาลสนามสุขเจริญไกรศรี หลังห้างสตาร์พลาซ่า ทางเข้าด่านพรมแดนคลองลึก อ.อรัญประเทศ จ.สระแก้ว ส่งกลับที่พักในตลาดโรงเกลือ ตลาดการค้าชายแดน อ.อรัญประเทศ จ.สระแก้ว ทำให้ขณะนี้เหลือผู้ป่วยโควิดชาวกัมพูชาที่รักษาตัวอยู่ในโรงพยาบาลสนามสุขเจริญไกรศรีฯเพียง 38 คนเท่านั้น จากนั้น พ.ต.ชาญ ว่องไวเมธี ผบ.ร้อย ทพ.1201ได้ประสานความร่วมมือกับ พ.ต.อ.รุ่ง ทองมนต์ ผกก.ตม.จว.สระแก้ว และ พ.ต.ท.จิรพัฒน์ เขียวศิริ สว.ส.ทท.สระแก้ว นำ จนท.สวมใส่ชุดพีพีอี ไปร่วมตรวจรับและตรวจคัดกรองคนไทยพนักงานออนไลน์บ่อนกาสิโนฝั่งปอยเปต ประเทศกัมพูชา ที่ลงทะเบียนกับสถานทูตไทย ณ.กรงพนมเปญ ขอเดินทางกลับประเทศ ผ่านจุดผ่านแดนถาวรบ้านคลองลึก อ.อรัญประเทศ จ.สระแก้ว จำนวน51ราย (ช.31, ญ.20) บริเวณจุดคัดกรอง ด่าน ตม.อรัญประเทศ จ.สระแก้ว ร่วมกับ จนท.ด่านควบคมโรคติดต่อระหว่างประเทศ อรัญประเทศ ก่อนส่งไปสถานที่กักตัว14วัน ที่จังหวัดสระแก้วเตรียมสถานที่ไว้รองรับ โดยมี จนท.สาธารณสุขฯมาตรวจสวอปเพื่อหาเชื้อโควิดให้กับคนไทยทุกราย ต่อมา พ.ต.อ.รุ่ง ทองมนต์ ผกก.ตม.จว.สระแก้ว และ พ.ต.ชาญ ว่องไวเมธี ผบ.ร้อย ทพ.1201ได้รับการแจ้งประสานจาก จนท.ฝ่ายความมั่นคงกัมพูชาและจนท.ตม.ปอยเปต ประเทศกัมพูชาว่า เมื่อวันที่18ต.ค.64รัฐบาลกัมพูชาได้ประกาศเปิดประเทศกัมพูชาแล้ว พร้อมทั้งเปิดด่านพรมแดนถาวรที่ติดกับประเทศไทยด้วยเพื่อต้อนรับนักท่องเที่ยวสามารถเดินทางเข้าประเทศกัมพูชาได้แล้วตั้งแต่วันที่18ต.ค.64เป็นต้นไป โดยต้องปฏิบัติตามมาตรการของรัฐบาลกัมพูชา เช่น การกักตัว3วันและ 7 วัน สำหรับนักท่องเที่ยวต่างชาติที่ฉีดวัคซีนโควิดครบโดส และต้องมีเอกสารการตรวจโควิดว่าไม่มีเชื้อภายใน72ชม. พร้อมทั้งต้องตรวจโควิดแบบ เอทีเค เมื่อเดินทางมาถึงราชอาณาจักรกัมพูชา และต้องตรวจอีกครั้งก่อนครบกำหนดกักตัว 1 วัน พ.ต.อ.รุ่ง ทองมนต์ ผกก.ตม.จว.สระแก้ว เผยว่า รัฐบาลกัมพูชาสามารถประกาศเปิดประเทศของตนเองได้ แต่ประเทศไทยยังไม่มีคำสั่งใดๆ ดังนั้นด่านพรมแดนบ้านคลองลึก จุดผ่านแดนถาวรบ้านคลองลึก อ.อรัญประเทศ จ.สระแก้วจึงยังคงปิดพรมแดนห้ามการเดินทางเข้า ออก ประเทศ ยกเว้นการขนส่งสินค้าตามความจำเป็นเท่านั้น การประกาศเปิดประเทศกัมพูชาจึงยังไม่มีผลต่อประเทศไทยแต่อย่างใด ส่วนสถานการณ์โควิดในจังหวัดสระแก้ว วันที่19ต.ค.64สำนักงานสาธารณสุขจังหวัดสระแก้ว รายงานพบผู้ติดเชื้อรายใหม่ลดลงเหลือเพียง56ราย แยกเป็นติดเชื้อในจังหวัด52ราย ติดเชื้อจากจังหวัดอื่น4 ราย รักษาหาย151 ราย กำลังรักษา1,070ราย อาการหนัก7ราย และเสียชีวิต 1 ราย เป็นรายที่77ของจังหวัดสระแก้ว เป็นเพศชายอายุ 86 ปี ชาว อ.อรัญประเทศ จ.สระแก้ว มีโรคประจำตัวเป็นเบาหวาน ไขมันในเลือดสูง โรคหลอดเลือดสมอง มีประวัติเสี่ยงสัมผัสผู้ป่วยยืนยัน และยังไม่เคยได้รับวัคซีนป้องกันโควิด -001",https://www.naewna.com/local/610035,2021_10_19
‘แอมะซอน’เตรียมจ้างงานเพิ่ม1.5แสนตำแหน่ง รับการจัดส่งสินค้าช่วงเทศกาล,"19 ตุลาคม 2564 สำนักข่าวซินหัวรายงาน แอมะซอน (Amazon) ประกาศแผนการจ้างงานแบบเฉพาะฤดูกาล เพิ่ม 150,000 ตำแหน่งทั่วสหรัฐฯ เพื่อเอื้อต่อการจัดส่งสินค้าช่วงวันหยุดเทศกาล บริษัทฯ ระบุว่างานของแอมะซอนทุกตำแหน่งในสหรัฐฯ ซึ่งรวมถึงตำแหน่งงานตามฤดูกาล ได้รับค่าจ้างเริ่มต้นเฉลี่ย 18 ดอลลาร์สหรัฐ (ราว 600 บาท) ต่อชั่วโมง เราภูมิใจที่ได้เสนองานเต็มเวลา งานนอกเวลา และงานเฉพาะฤดูกาลหลากหลายตำแหน่ง พร้อมด้วยค่าตอบแทนและสวัสดิการที่ดีให้แก่ทุกคน อลิเซีย โบเลอร์ ดาวิส รองประธานอาวุโสฝ่ายการจัดการลูกค้าทั่วโลกของบริษัทฯ กล่าว การจ้างงานตามฤดูกาลของเราช่วยให้เราสามารถทำตามคำมั่นสัญญาที่ให้ไว้กับลูกค้า ทั้งยังช่วยให้พนักงานที่ทำงานเต็มเวลามีเวลาที่ยืดหยุ่นมากขึ้นในช่วงที่งานล้นมือ ทั้งนี้ งานในเครือข่ายการดำเนินงานของแอมะซอน ได้แก่ งานจัดเก็บสินค้า งานหยิบสินค้า งานบรรจุสินค้า งานจัดส่งสินค้า และอื่นๆ ซึ่งยังคงมีตำแหน่งว่างในหลายร้อยเมืองทั่วสหรัฐฯ",https://www.naewna.com/inter/610033,2021_10_19
สลด! หนุ่มไรเดอร์เครียดทะเลาะเมีย คิดสั้นกระโดดสะพานภูมิพลลงเจ้าพระยาหาย,วันที่ 19 ตุลาคม 2564เวลา 13.00 น. ร.ต.อ.สมยศ ไกรกิจธนโรจน์ รองสารวัตรสอบสวน สภ.สำโรงใต้ สมุทรปราการได้รับแจ้งมีผู้ชายกระโดนสะพานภูมิพล 2 ลงไปในแม่น้ำเจ้าพระยาฝั่งสำโรงใต้ ต.บางหญ้าแพรก อ.พระประแดง จ.สมุทรปราการ สูญไปในแม่น้ำหลังรับแจ้งจึงพร้อมด้วยกำลังเจ้าหน้าที่ชุดสืบสวนเดินทางเข้าตรวจสอบ ที่เกิดเหตุบริเวณกลางสะพานได้พบรถจักรยานยนต์ยี่ห้อ ฮอนด้า รุ่นเวฟ สีดำเทา ไม่ติดแผ่นป้ายทะเบียน จอดอยู่ มีหมวกกันน็อคเต็มใบสีดำอยู่ในตะกร้าหน้ารถและด้านเบาะข้างหลังมีกระเป๋าสำหรับใส่อาหารของสีดำ ติดอยู่ท้ายรถ และบริเวณราวเหล็กด้านนอกสะพานพบรองเท้าแตะ สีดำขาว 1 คู่ และโทรศัพท์มือถือวางอยู่ที่พื้น ตรวจสอบเอกสารพบสำเนารถและบัตรการรับราชการทหาร ระบุชื่อนายเจริญโชค อายุ 26 ปี ส่วนชายที่กระโดดลงไปในแม่น้ำเจ้าพระยายังไม่สามารถระบุได้ว่าชื่ออะไรตรงกับเอกสารที่ตรวจพบหรือไม่ ซึ่งระหว่างที่ชายคนดังกล่าวกระโดดลงไปในแม่น้ำเจ้าพระยามีชาวบ้านถ่ายคลิปเอาไว้ได้ นายคมอายุ 25 ปี เพื่อนผู้ตาย ได้เล่าทั้งน้ำตาว่า ก่อนเกิดเหตุตนเห็นสตอรี่ของเจริญโชค ตนจึงถามว่าอยู่ไหน แต่เจริญโชค ตอบว่า อยู่ในความทรงจำของมึงไงเพื่อน ปกติเจริญโชค มีงานประจำทำอยู่ ส่วนที่มาวิ่งส่งอาหารเป็นอาชีพเสริม ซึ่งมีบ้านพักอยู่ในซอยวัดด่านสำโรง ชื่อนายเจริญโชค อายุ 26 ปี ก่อนเกิดเหตุเจริญโชค ได้เข้าไปหาตนเองที่บริษัทแล้ว ถามว่า มึงยังเป็นเพื่อนกูอยู่ใช่ไหม ตนตอบว่าใช่และตบหัวผู้ตายเบา ๆ ก่อนที่เจริญโชค จะขี่รถออกมาไป กระทั่งตนมาเห็นในสตอรี่ ที่ถ่ายรูปบนสะพานและขึ้นภาพ ตนจึงถามน้องที่เป็นกู้ภัยว่าใช่สะพานภูมิพลหรือเปล่า ก่อนที่ตนจะรีบลางานและขี่รถขึ้นมาแต่ก็ไม่ทัน ซึ่งได้กระโดดสะพานดังกล่าวไปก่อนแล้ว ส่วนที่เจริญโชคมาก่อเหตุดังกล่าวน่าจะมาจากปัญหาครอบครัวเพราะลูกยังเล็กน่าจะมีปัญหาเรื่องเงินไม่พอใช้จ่ายในบ้าน ด้านภรรยาของเจริญโชคเล่าว่า เมื่อคืนตนกับผู้ตายมีปากเสียงกันปัญหาในครอบครัว และเรื่องส่วนตัวหลายเรื่อง จนมาเมื่อตอนเช้าผู้ตายได้ออกไปทำงานตามปกติ จนมาช่วงเที่ยงผู้ตายได้ถ่ายรูปส่งมาให้ดูว่ายืนถอดรองเท้าอยู่บนสะพานภูมิพล 2 เเละส่งข้อความเหมือนน้อยใจ สักพักก็มีเพื่อนของแฟน โทรศัพท์มาแจ้งว่า แฟนของตนได้กระโดดสะพานภูมิพลลงแม่น้ำเจ้าพระยา และจมหายไป ตนจึงได้รีบเดินทางมาดูที่เกิดเหตุ เบื้องต้นเจ้าหน้าที่คาดว่า ผู้ก่อเหตุน่าจะเครียดปัญหาในครอบครัวในเรื่องเงินใช้จ่ายในครอบครัวไม่พอใช้แม้จะพยายามหาอาชีพเสริมแล้วก็ตาม ประกอบกับทะเลาะกับภรรยา จึงได้ขี่รถไปบอกลาเพื่อนก่อนที่จะขี่รถมาจอดบนสะพานดังกล่าวใช้โทรศัพท์ถ่ายสตอรี่ยืนบนสะพานส่งไปให้ภรรยาดูก่อนที่จะกระโดดลงมาจมหายไปในน้ำดังกล่าว อย่างไรก็ตามจะได้ตรวจสอบกล้องวงจรปิดที่ติดบนสะพานอีกครั้งเพื่อเป็นแนวทางในการสอบสวนและดำเนินการตามกฎหมายต่อไป -007,https://www.naewna.com/local/610037,2021_10_19
ชาวเมียนมาทะลักชายแดนกาญจน์ วันเดียวจับได้33คนค่าหัวหลักหมื่น,"19 ตุลาคม 2564ผู้สื่อข่าวรายงานว่า กรณีนายจีระเกียรติ ภูมิสวัสดิ์ ผู้ว่าราชการจังหวัดกาญจนบุรี พล.ต.บรรยง ทองน่วม ผบ.พล.ร.9 พล.ต.ต.ไพโรจน์ คุ้มภัย ผบก.ภ.จว.กาญจนบุรี พ.อ.เฉลิมชัย ชัดใจ ผบ.ฉก.ลาดหญ้า กกล.สุรสีห์ พ.อ.ธัชเดช อาบัวรัตน์ รอง.ผบ.ฉก.ลาดหญ้า กกล.สุรสีห์พ.ต.อ.สุกิจ ก้องจตุศักดิ์ ผกก.กก.ตชด.13 (ค่ายพระพุทธยอดฟ้า )นายธนณัฏฐ์ ศรีสันต์ นายอำเภอเมืองกาญจนบุรี มอบนโยบายให้หน่วยงานในสังกัดสนธิกำลัวเฝ้าระวังป้องกันการกระทำผิดกฎหมายทุกชนิด โดยเฉพาะการลักลอบเข้ามาราชอาณาจักรไทยโดยผิดกฎหมายของแรงงานจากประเทศเพื่อนบ้านในช่วงการแพร่ระบาดของเชื้อไวรัสโควิด-19 โดยเน้นย้ำบริเวณชายแดน 5 อำเภอที่มีแนวเขตติดกับประเทศเมียนมา จากนโยบายข้างต้น ล่าสุดเมื่อเวลา 07.50 น.คณะเจ้าหน้าที่ประกอบด้วย เจ้าหน้าที่ทหาร กกล.สุรสีห์ โดย ฉก.ลาดหญ้า ประจำจุดตรวจร่วมเขาหนีบ เจ้าหน้าที่ชุดปฏิบัติการข่าว กกล.สุรสีห์ ร่วมกับเจ้าหน้าที่ ร้อย.ตชด.136 เจ้าหน้าที่ตำรวจสภ.เมืองกาญจนบุรีเจ้าหน้าที่ตม.กาญจนบุรีเจ้าหน้าที่ฝ่ายปกครอง อ.เมืองกาญจนบุรี เจ้าหน้าที่สาธารณสุข อ.เมืองกาญจนบุรี รวมทั้งนายพนมกร คล้ายเมืองผู้ใหญ่บ้านหมู่ 7นายพากภูมิ เมฆประยูรผู้ใหญ่บ้านหมู่ 2 ต.บ้านเก่า อ.เมืองกาญจนบุรี ร่วมกันจับกุม 5 แรงงานชาวเมียนมา เป็นชาย ขณะเดินอยู่บริเวณชายป่าหมู่สุพรรณ บ้านห้วยน้ำขาว หมู่ 2 ต.บ้านเก่า อ.เมือง จ.กาญจนบุรีโดยผู้นำพาสามารถวิ่งหลบหนีไปได้ จากการสอบสวนเบื้องต้น แรงงานทั้ง 5 รายให้การว่า เดินทางมาจาก จ.พะโค จำนวน2คน และจ.ย่างกุ้ง3คน โดยมีเป้าหมายเดินทางไปทำงานที่ กทม. โดยเสียค่าใช้จ่ายให้กับนายหน้าที่เป็นชาวเมียนมาด้วยกันไปแล้วคนละ25,000บาท แต่สุดท้ายก็มาถูกทางการไทยจับกุมตัวได้เสียก่อน อีก 1 คดี เจ้าหน้าที่ชุดเดียวกันนำโดยเจ้าหน้าที่หมวดลาดตระเวนที่ 3 หน่วยเฉพาะกิจลาดหญ้า กกล.สุรสีห์ เจ้าหน้าที่ ตำรวจ สภ.ไทรโยค และเจ้าหน้าที่ฝ่ายปกครอง อ.ไทรโยค ได้รับแจ้งจากพลเมืองดีว่าพบกลุ่มบุคคลคาดว่าจะเป็นแรงงานต่างด้าวชายเมียนมาจำนวนมากหลบซ้อนตัวอยู่ที่บริเวณ ชายป่า บ้านพุพญา ต.ศรีมงคล อ.ไทรโยค จ.กาญจนบุรี หลังจากได้รับแจ้งจึงรายงานให้ผู้บังคับบัญชาข้างต้นทราบ จากนั้นจึงนำกำลังไปตรวจสอบ ไปถึงพบกลุ่มแรงงานชาวเมียนมาหลบซ่อนตัวอยู่จริงตามที่ได้รับแจ้ง เจ้าหน้าที่จึงทำการปิดล้อมพร้อมแสดงตัวเข้าจับกุม พบเป็นแรงงานชาวเมียนมา จำนวน 28 คน เป็นชาย 13 คน หญิง 15 คน จากการสอบถามทราบว่าทั้งหมดเดินทางมาจาก จ.พะโค จำนวน24คนมาจากจ.มะเกว จำนวน1คนจ.มอปีแน จำนวน1คน จ.ย่างกุ้ง จำนวน2คน โดยจะเดินทางไปทำงานที่ จ.สมุทรสาคร จำนวน18คน จ.สมุทรปราการ จำนวน5คนและอ.บ้านโปร่ง จ.ราชบุรี จำนวน5คน โดยเสียค่าใช้จ่ายให้กับนายหน้าคนชาติเดียวกันเป็นเงิน จำนวน17,000 - 18,000บาทต่อคน โดยจะจ่ายก็ต่อเมื่อถึงปลายทางแล้ว ผู้สื่อข่าวรายงานว่า กรณีนายจีระเกียรติ ภูมิสวัสดิ์ ผู้ว่าราชการจังหวัดกาญจนบุรี พล.ต.บรรยง ทองน่วม ผบ.พล.ร.9 พล.ต.ต.ไพโรจน์ คุ้มภัย ผบก.ภ.จว.กาญจนบุรี พ.อ.เฉลิมชัย ชัดใจ ผบ.ฉก.ลาดหญ้า กกล.สุรสีห์ พ.อ.ธัชเดช อาบัวรัตน์ รอง.ผบ.ฉก.ลาดหญ้า กกล.สุรสีห์พ.ต.อ.สุกิจ ก้องจตุศักดิ์ ผกก.กก.ตชด.13 (ค่ายพระพุทธยอดฟ้า )นายธนณัฏฐ์ ศรีสันต์ นายอำเภอเมืองกาญจนบุรี มอบนโยบายให้หน่วยงานในสังกัดสนธิกำลัวเฝ้าระวังป้องกันการกระทำผิดกฎหมายทุกชนิด โดยเฉพาะการลักลอบเข้ามาราชอาณาจักรไทยโดยผิดกฎหมายของแรงงานจากประเทศเพื่อนบ้านในช่วงการแพร่ระบาดของเชื้อไวรัสโควิด-19 โดยเน้นย้ำบริเวณชายแดน 5 อำเภอที่มีแนวเขตติดกับประเทศเมียนมา จากนโยบายข้างต้น ล่าสุดเมื่อเวลา 07.50 น.คณะเจ้าหน้าที่ประกอบด้วย เจ้าหน้าที่ทหาร กกล.สุรสีห์ โดย ฉก.ลาดหญ้า ประจำจุดตรวจร่วมเขาหนีบ เจ้าหน้าที่ชุดปฏิบัติการข่าว กกล.สุรสีห์ ร่วมกับเจ้าหน้าที่ ร้อย.ตชด.136 เจ้าหน้าที่ตำรวจสภ.เมืองกาญจนบุรีเจ้าหน้าที่ตม.กาญจนบุรีเจ้าหน้าที่ฝ่ายปกครอง อ.เมืองกาญจนบุรี เจ้าหน้าที่สาธารณสุข อ.เมืองกาญจนบุรี รวมทั้งนายพนมกร คล้ายเมืองผู้ใหญ่บ้านหมู่ 7นายพากภูมิ เมฆประยูรผู้ใหญ่บ้านหมู่ 2 ต.บ้านเก่า อ.เมืองกาญจนบุรี ร่วมกันจับกุม 5 แรงงานชาวเมียนมา เป็นชาย ขณะเดินอยู่บริเวณชายป่าหมู่สุพรรณ บ้านห้วยน้ำขาว หมู่ 2 ต.บ้านเก่า อ.เมือง จ.กาญจนบุรีโดยผู้นำพาสามารถวิ่งหลบหนีไปได้ จากการสอบสวนเบื้องต้น แรงงานทั้ง 5 รายให้การว่า เดินทางมาจาก จ.พะโค จำนวน2คน และจ.ย่างกุ้ง3คน โดยมีเป้าหมายเดินทางไปทำงานที่ กทม. โดยเสียค่าใช้จ่ายให้กับนายหน้าที่เป็นชาวเมียนมาด้วยกันไปแล้วคนละ25,000บาท แต่สุดท้ายก็มาถูกทางการไทยจับกุมตัวได้เสียก่อน อีก 1 คดี เจ้าหน้าที่ชุดเดียวกันนำโดยเจ้าหน้าที่หมวดลาดตระเวนที่ 3 หน่วยเฉพาะกิจลาดหญ้า กกล.สุรสีห์ เจ้าหน้าที่ ตำรวจ สภ.ไทรโยค และเจ้าหน้าที่ฝ่ายปกครอง อ.ไทรโยค ได้รับแจ้งจากพลเมืองดีว่าพบกลุ่มบุคคลคาดว่าจะเป็นแรงงานต่างด้าวชายเมียนมาจำนวนมากหลบซ้อนตัวอยู่ที่บริเวณ ชายป่า บ้านพุพญา ต.ศรีมงคล อ.ไทรโยค จ.กาญจนบุรี หลังจากได้รับแจ้งจึงรายงานให้ผู้บังคับบัญชาข้างต้นทราบ จากนั้นจึงนำกำลังไปตรวจสอบ ไปถึงพบกลุ่มแรงงานชาวเมียนมาหลบซ่อนตัวอยู่จริงตามที่ได้รับแจ้ง เจ้าหน้าที่จึงทำการปิดล้อมพร้อมแสดงตัวเข้าจับกุม พบเป็นแรงงานชาวเมียนมา จำนวน 28 คน เป็นชาย 13 คน หญิง 15 คน จากการสอบถามทราบว่าทั้งหมดเดินทางมาจาก จ.พะโค จำนวน24คนมาจากจ.มะเกว จำนวน1คนจ.มอปีแน จำนวน1คน จ.ย่างกุ้ง จำนวน2คน โดยจะเดินทางไปทำงานที่ จ.สมุทรสาคร จำนวน18คน จ.สมุทรปราการ จำนวน5คนและอ.บ้านโปร่ง จ.ราชบุรี จำนวน5คน โดยเสียค่าใช้จ่ายให้กับนายหน้าคนชาติเดียวกันเป็นเงิน จำนวน17,000 - 18,000บาทต่อคน โดยจะจ่ายก็ต่อเมื่อถึงปลายทางแล้ว",https://www.naewna.com/local/610036,2021_10_19
เขาใหญ่ระอุ! สาวงาม MUT 2021 โชว์รอบชุดว่ายน้ำ ครั้งแรกในรูปแบบ Beautytainment ฮอตสนั่น LIVE,"ฮอตได้อีก! กองประกวดมิสยูเวิร์สไทยแลนด์ 2021 เผยภาพสาวงาม 30 คนสุดท้ายรอบชุดว่ายน้ำสุดแซ่บ จัดเต็มการประชันในรูปแบบ “Beautytainment” (บิวตี้เทนเมนต์) แพลตฟอร์ม Digital Content ที่เต็มไปด้วยสาระความงามและความบันเทิงที่เต็มรูปแบบครั้งแรกของการประกวดนางงามในไทย สร้างสรรค์โดยฝีมือโปรดักชั่นสัญชาติไทยแท้ที่ไม่แพ้ชาติใดในโลก โดยได้มีการบันทึกภาพสวย ๆ ณ เมอเวนพิค รีสอร์ท เขาใหญ่ เมื่อวันก่อน ตามมาตรการป้องกันโควิด-19 อย่างเคร่งครัด ในปีนี้สาวงามทั้ง 30 คนสวมชุดว่ายน้ำสีดำลุคทะมัดทะแมง ในคอนเซปต์ “Warrior of the Universe” หรือ “นักรบแห่งจักรวาล” จากคอลเลกชันพิเศษ BSC 25th Anniversary โชว์เสน่ห์ปนความเซ็กซี่ที่ดุดัน สมกับความเป็นสาวสมัยใหม่ที่มีความแข็งแกร่ง รวมถึงสื่อถึงแนวคิด “Power of Passion” หรือ “สตรีผู้ทรงพลัง สู่เส้นทางแห่งชัยชนะ” ซึ่งเป็นธีมหลักการประชันความงามของสาวไทยปีนี้ สะท้อนถึงความมุ่งมั่นของผู้หญิงทุกคนที่ต้องการคว้าชัยบนเวที MUT หนึ่งเดียวจากประเทศไทยที่จะก้าวไปพิชิตมงกุฎระดับโลกจากเวที Miss Universe นอกจากนั้น สาวงามทั้งหมดยังได้สวม รองเท้าส้นสูง 6 นิ้วของ BSC ที่สั่งผลิตพิเศษเพื่อสาวงามเวที Miss Universe Thailand 2021โดยเฉพาะ ในคอนเซปต์ TALL IS BEAUTY เพราะความสูงคือความสวย ทำให้สวมใส่รู้สึกสบายและมั่นใจแม้จะอยู่บนความสูงถึง 6 นิ้วก็ตาม ทั้งนี้ “BSC (บีเอสซี)” เป็นแบรนด์ไทยชั้นนำที่อยู่เคียงข้างคนไทยมาถึง 25 ปี และอยู่คู่วงการนางงามอย่างต่อเนื่อง ทั้งเวที Miss Universe Thailand และ Miss Universe 2009 ที่จัดขึ้น ณ ประเทศบาฮามาส ในปีนี้ BSC ได้จัดโปรเจกต์ฉลองครบรอบ 25 ปี BSC 25th Anniversary โดยจัดเต็มทีมงานดีไซเนอร์ทั้งแบรนด์ชุดว่ายน้ำและรองเท้า สนับสนุนการทำงานของกองประกวด MUT อย่างต่อเนื่อง ร่วมรับชมและร่วมลุ้นผ่าน “ระบบโหวต” ความงามของเหล่าสตรีผู้ทรงพลังบนเวที MUT 2021 ได้ทาง ช่อง True ID และ Online Streaming โดย True 5G รวมถึงบนเว็บไซต์ www.missuniverse.in.th แอปพลิเคชัน Miss Universe Thailand และดิจิทัลแพลตฟอร์มของทางกองประกวดฯ ได้แก่ Facebook, Instagram, YouTube และ TikTok การถ่ายทอดสดรอบ Preliminary และรอบ Final จะมีขึ้นในวันที่ 22 ตุลาคม และ 24 ตุลาคมนี้ ทั่วประเทศทางสถานีโทรทัศน์ PPTV จากเวทีประกวดนางงามสุดล้ำในรูปแบบ Virtual Technology -(016)",https://www.naewna.com/lady/610051,2021_10_19
'อ.คฑา'เปิด 4 ราศีนี้ เฮงยืนหนึ่ง รับดาวอาทิตย์ ดาวอังคารย้าย,วันที่ 19 ตุลาคม 2564 อาจารย์คฑา ชินบัญชร นักโหราศาสตร์ชื่อดังของเมืองไทย ได้โพสต์ภาพและข้อความผ่านเพจเฟซบุ๊ก ระบุว่า 4 ราศี เฮงยืนหนึ่ง รับดาวอาทิตย์ ดาวอังคารย้าย ได้แก่ ราศีตุลย์ เฮงยืนหนึ่ง เรื่องงานราชการ ทหาร ตำรวจ ธุรกิจออนไลน์ ผู้ชายเด่นกว่าผู้หญิง ราศีเมษ เฮงยืนหนึ่งเรื่องช่าง ช่างยนต์ ช่างเชื่อม ช่างไฟฟ้า ราศีมิถุน เฮงยืนหนึ่งเรื่องความรัก ผู้ใหญ่ส่งเสริม ราศีธนู เฮงยืนหนึ่ง เรื่องค้าขาย ธุรกิจของสวยงาม 2 ราศีต้องระวัง ราศีพฤษภ เกี่ยวกับเอกสาร สัญญา บริวาร ราศีมีน ต้องระวังเรื่องสุขภาพ ทำบุญช่วยเหลือผู้ป่วยที่เป็นทหาร ตำรวจ ที่โรงพยาบาลทหารผ่านศึก โรงพยาบาลตำรวจ โรงพยาบาลพระมงกุฎ หรือบริจาคค่าน้ำ ค่าไฟ เติมน้ำมันตะเกียงที่วัด หรือองค์กรสาธารณกุศล,https://www.naewna.com/likesara/610052,2021_10_19
เมืองหลวง‘ออสเตรเลีย’จ่อคลายข้อจำกัดคุมโควิด หลังฉีดวัคซีนแตะ80%,"19 ตุลาคม 2564 สำนักข่าวซินหัวรายงาน เขตเมืองหลวงออสเตรเลีย (ACT) เตรียมผ่อนปรนข้อจำกัดควบคุมโรคติดเชื้อไวรัสโคโรนาสายพันธุ์ใหม่ (โควิด-19) หลังกลายเป็นเขตปกครองแห่งแรกของออสเตรเลีย ที่ฉีดวัคซีนป้องกันโรคโควิด-19 ครบโดสครอบคลุมร้อยละ 80 ของผู้มีอายุ 12 ปีขึ้นไป ด้วยเหตุนี้ ร้านค้าปลีกที่ไม่จำเป็นในกรุงแคนเบอร์ราจะได้รับอนุญาตเปิดทำการเป็นครั้งแรกในวันศุกร์ (22 ต.ค.) เพื่อกระตุ้นเศรษฐกิจของเขตเมืองหลวงฯ หลังถูกสั่งปิดการดำเนินการตั้งแต่วันที่ 12 ส.ค. ที่ผ่านมา การบรรลุเป้าหมายฉีดวัคซีนร้อยละ 80 เป็นความสำเร็จครั้งใหญ่ ชาวแคนเบอร์ราควรภาคภูมิใจที่ชุมชนทำงานร่วมกันและให้โอกาสจัดการยอดผู้ป่วยที่คาดว่าจะเพิ่มขึ้นหลังเปิดประเทศ รัฐบาลเขตเมืองหลวงฯ แถลงในวันอังคาร (19 ต.ค.) ขณะนี้เรากำลังผลักดันประชาชนที่มีคุณสมบัติรับวัคซีนเข้ารับวัคซีนครบโดสร้อยละ 99 ภายในสิ้นเดือนพฤศจิกายนนี้ แผนการเปิดเศรษฐกิจดังกล่าวของเขตเมืองหลวงฯ ระบุว่าสถานบริการต่างๆ จะได้รับอนุญาตให้รองรับลูกค้าสูงสุด 300 คน เริ่มตั้งแต่วันที่ 29 ต.ค. เป็นต้นไป และจะไม่บังคับสวมหน้ากากอนามัยในที่กลางแจ้งอีกต่อไป ขณะการเดินทางแบบไร้การกักตัวระหว่างเขตเมืองหลวงฯ และรัฐนิวเซาธ์เวลส์ (NSW) จะกลับมาดำเนินการอีกครั้งตั้งแต่วันที่ 1 พ.ย. นี้ นั่นหมายความว่าผู้อาศัยในเขตเมืองหลวงฯ จะไม่จำเป็นต้องกักตัวเมื่อพวกเขาเดินทางกลับจากพื้นที่ใดๆ ของรัฐนิวเซาธ์เวลส์ รวมถึงนครซิดนีย์และปริมณฑล (Greater Sydney) แอนดรูว์ บาร์ หัวหน้ามุขมนตรีแห่งเขตเมืองหลวงฯ กล่าว ทั้งนี้ ออสเตรเลียรายงานการตรวจพบผู้ป่วยโรคโควิด-19 เพิ่ม 2,046 ราย และผู้ป่วยเสียชีวิต 15 ราย เมื่อช่วงเช้าวันอังคาร (19 ต.ค.) ท่ามกลางการต่อสู้กับการระบาดระลอกที่ 3 โดยขณะนี้ราวร้อยละ 84.8 ของชาวออสเตรเลียอายุ 16 ปีขึ้นไปได้รับวัคซีนหนึ่งโดส และร้อยละ 68.3 ได้รับวัคซีนครบโดสแล้ว",https://www.naewna.com/inter/610055,2021_10_19
รวบผู้ต้องสงสัยหนุ่มฮ่องกง-สาวไทย ส่งเฮโรอีนมูลค่า 200 ล้าน ยัดซองบะหมี่ส่งข้ามประเทศ,วันที่ 19 ตุลาคม2564สำนักงานป้องกันและปรามรามยาเสพติด พร้อมด้วยเจ้าหน้าที่ตำรวจปรามปรามยาเสพติด และสำนักงานป้องกันและปราปามยาเสพติด ภาค2 จำนวนหลายสิบนาย พร้อมหมายค้น เข้าค้นบ้าน ซ.พรประภานิมิตร ม.2 ต.หนองปรือ อ.บางละมุง จ.ชลบุรี หลังขยายผลทราบว่าอยู่ในขบวนการส่งยาเสพติดข้ามประเทศ โดยบ้านหลังดังกล่าวเป็นทาวน์เฮ้าส์ 2 ชั้น พบชายชาวฮ่องกง 1 คน และแฟนสาวชาวไทยอีก 1 คน โดยตรวจสอบภายในบ้านเจ้าหน้าที่ทำการตรวจยึดหลักฐานๆต่าง อาทิ เครื่องซีลสายพานต่อเนื่อง และเอกสารอย่างอื่นซึ่งเจ้าหน้าที่ไม่สามารถเปิดเผยได้ ก่อนประสานงานเจ้าหน้าที่พิสูจน์หลักฐานภาค2 ร่วมเก็บลายนิ้วมือแฝง เพื่อเก็บหลักฐานต่างๆ นอกจากนั้นยังตรวจยึดรถ จยย.คาวาซากิ Z900 รถ จยย. ยามาฮ่า N MAX และรถกระบะมิตซูบิชิ 4 ประตู สีดำ พร้อมควบคุมตัวชายชาวฮ่องกง และแฟนสาวชาวไทย ไปสอบสวนขยายผลที่สำนักงานป้องกันและปรามปรามยาเสพติดภาค 2 ส่วนรายละเอียดต่างๆยังไม่สามารถเปิดเผยได้อยู่ในระหว่างการสอบสวนขยายผล สำหรับการตรวจค้นครั้งนี้เนื่องจากเมื่อประมาณเดือน ก.ค. 64 ศุลกากรฮ่องกงจับเฮโรอีนที่แอบใส่ในซองบะหมี่กึ่งสำเร็จรูป น้ำหนักกว่า 60 กิโลกรัมผ่านทางตู้คอนเทรนเนอร์ส่งทางเรือมาจากประเทศไทย มูลค่ากว่า 200 ล้านบาท ก่อนประสานงานมาทางสำนักงานป้องกันและปรามปรามยาเสพติด ประเทศไทยช่วยขยายผลติดตามจับกุมเครือข่าย,https://www.naewna.com/local/610056,2021_10_19
รอมานาน! 'หนุ่ย หน้าลาย' ลูกชาย 'สมคิด พุ่มพวง' ได้บัตรประชาชนแล้ว,รอมาหลายปี หนุ่ยหน้าลายลูกชายสมคิด พุ่มพวง ฆาตรกรต่อเนื่องเดอะริปเปอร์เมืองไทยดีใจได้บัตรประชาชนแล้วเผยจากนี้ไปพร้อมลาสิกขาออกบวชอุทิศส่วนกุศลให้เหยื่อของพ่อหลังออกพรรษา หนุ่ยหน้าลายเปิดใจจะบวชแล้วครั้งหนึ่งให้เหยื่อพ่อแต่มีลางและมีมารยังไม่ให้บวช ทั้งท่องบทนาคไม่ได้ รถสามล้อพังไปไม่ถึงวัดแถมโดนตร.จับ วันที่ 19 ตุลาคม 2564 ผู้สื่อข่าวรายงานว่า นายจตุรงค์ พุ่มพวง อายุ31ปี ลูกชายคนโตของนายสมคิด พุ่มพวง ฆาตกรต่อเนื่องเดอะริบเปอร์เมืองไทยได้บัตรประชาชนแล้ว โดยมีนายเพชรสยามเจนหัตถ์นามเสนาหรือครูหน่อง พ่อบุญธรรมของหนุ่ยหน้าลาย ได้พาหนุ่ย หน้าลายและน้องหยกแฟนหนุ่ย เดินทางไปทำบัตรประชาชนที่ฝ่ายทะเบียนราษฏร์ เทศบาลนครอุดรธานี นายจตุรงค์ หรือ หนุ่ย หน้าลาย เปิดเผยผู้สื่อข่าวว่า ดีใจมากที่วันนี้ได้บัตรประชาชนตั้งแต่เกิดมาถึงวันนี้31ปี วันนี้เพิ่งได้บัตรประชาชน ตนเองได้บัตรแล้วก็จะเอาไปสมัครงาน รอวันนี้มานาน ที่ผ่านมาก็ขายปลาหมึกย่างตามร้านอาหารแต่ร้านปิดเพราะโควิดจึงไม่มีงานทำ ตั้งใจรอบัตรประชาชนเพื่อหาสมัครงาน จนมาถึงวันนี้ แต่นายจ้างบอกว่าต้องมีบัตรประชาชนก็รับสมัครทำงานทันทีเลย หลังจากได้บัตรประชาชนมาแล้ว ก่อนจะไปสมัครงาน ก็จะไปบวชอุทิศส่วนกุศลให้แก่เจ้ากรรมนายเวรแก่เหยื่อของพ่อที่ถูกพ่อทำให้เสียชีวิตก่อน โดยตั้งใจบวชที่วัดแห่งหนึ่งในอ.กุมภวาปี หนุ่ย หน้าลาย ลูกชายสมคิด บอกอีกว่า ก่อนหน้านี้ตนเองตั้งใจจะบวชอยู่แล้ว เหมือนมีมารมาผจญไม่ให้บวช มีเรื่องราวเยอะทั้งท่องบทนาคไม่ได้ ตอนนั้นกำลังจะไปบวชไม่ถึง2กม.จะถึงวัดแล้วรถก็พัง แถมมาโดนตำรวจจับอีก เลยไม่ได้บวช หลังจากนี้คงจะได้บวชแน่นอนเพื่ออุทิศส่วนกุศลให้เหยื่อของพ่อด้วยแต่น่าจะหลังวันออกพรรษาถึงจะบวช ขณะที่นายเพชรสยามเจนหัตถ์นามเสนา หรือครูหน่อง พ่อบุญธรรมของหนุ่ยหน้าลาย เปิดเผยว่า ก่อนที่หนุ่ยหน้าลายจะได้บัตร ได้หน่วยงานพัฒนาสังคมและความมั่นคงประสานช่วยเหลือเดินทางไปที่เรือนจำคลองไผ่ให้นายสมคิด พุ่มพวง ยืนยันว่านายจตุรงค์ หรือหนุ่ย หน้าลายว่าเป็นบุตรจริง จนในที่สุดนายสมคิดก็ได้ยืนยันว่าเป็นบุตรจริง และขอขอบคุณเทศบาลนครอุดรที่ช่วยอำนวยความสะดวกทำบัตรประชาชนได้ในวันนี้หลังจากหลักฐานครบครูหน่องบอกอีกว่าก็อยากให้เขาบวชที่เขาตั้งใจไว้ ที่พ่อสมคิดเขาไปละเมิดไว้และตั้งใจบวชให้พ่อ วันนี้ได้บัตรประชาชนมาแล้วก็คงทำให้หนุ่ย หน้าลายได้มีอาชีพสุจริตทำ ลืมเรื่องราวอดีตทีผ่านมา ส่วนวันบวชน่าจะหลังออกพรรษาไป ส่วนจะเป็นวันไหนก็จะแจ้งอีกครั้งหนึ่ง,https://www.naewna.com/local/610062,2021_10_19
ชมผลงานออกแบบ 5 อันดับที่สุดของ ‘Mouawad’ ผู้เสกสรรมงกุฎ Miss Universe Thailand,"19 ตุลาคม 2564 เมื่อ Mouawad ได้รับบทบาทสุดพิเศษเป็นผู้ร่ายมนต์เสกสรรมงกุฎแก่สาวไทยผู้เฉิดฉายที่สุด ที่จะได้ครอง Miss Universe Thailand ติดต่อกันมาเป็นปีที่ 2 แล้ว เรามาทำความรู้จักกับ Mouawad ที่จะทำให้เราภาคภูมิใจไปกับสาวผู้โชคดีคนนั้นกันดีกว่า ต่อไปนี้ คือ 5 อันดับที่สุดของ ‘Mouawad’ ใน Guinness World Record 1.ผู้ครอบครอง Mouawad Splendor เพชรเม็ดเดี่ยวรูปทรงลูกแพร์ 101.84 กะรัต (D-Internally Flawless) มูลค่าแพงที่สุดในโลกในขณะนั้น 12.76 ล้านเหรียญสหรัฐ เมื่อปี ค.ศ. 1990 2.ออกแบบและรังสรรค์ The Very Sexy Fantasy Bra ชุดชั้นในหรูหราและแพงที่สุดในโลก ประดับตกแต่งด้วยอัญมณี 2,809 ชิ้น ได้แก่ เพชร แซฟไฟร์ โรโดไลท์ และ อะเมทิสต์ มูลค่า 11 ล้านเหรียญสหรัฐ โดย Pascal Mouawad เป็นผู้ออกแบบให้กับงานแสดงแฟชั่นโชว์ของ Victoria Secret ในปี ค.ศ. 2003 3.The Mouawad 1001 Nights Diamond Purse (กระเป๋าประดับเพชรชุด 1001 ราตรี) ได้รับการจัดอันดับให้เป็นกระเป๋าถือมูลค่าสูงสุดในโลกด้วยมูลค่า 3.8 ล้านเหรียญสหรัฐ กระเป๋ารูปทรงหัวใจรังสรรค์ขึ้นด้วยทองคำ 18 กะรัต ประดับเพชร 4,517 เม็ด น้ำหนัก 381.92 กะรัต ในปีค.ศ.2011 4.The Mouawad L’Incomparable Diamond Necklace (สร้อยเพชรชุดThe Mouawad L’Incomparable) ได้รับการจัดการบันทึกว่าเป็นสร้อยเพชรมูลค่าสูงที่สุดในโลกด้วยมูลค่า 55 ล้านเหรียญ โดดเด่นด้วยเพชรสีเหลือง 407.48 กะรัต และเพชรสีขาว 229.52 กะรัต น้ำงามไร้ที่ติ ในปี ค.ศ. 2013 5.The Mouawad Flower of Eternity กล่องอัญมณีประดับเพชรที่รังสรรค์จากสัญลักษณ์ของ Mouawad คือ ดอกไม้รูปหัวใจ 3 ดอก ตัวแทนความหมายของอดีต ปัจจุบัน และอนาคต ได้รับการจัดอันดับให้เป็นกล่องใส่อัญมณีมูลค่าสูงที่สุดในโลกด้วยมูลค่า 3.5 ล้านดอลลาร์สหรัฐ ในปี ค.ศ. 2016 ตัวกล่องทำด้วยทอง 18 กะรัต และเงินแท้ 925 ประดับเพชรสีขาวและสีเหลืองน้ำหนักรวม 542.39 กะรัต แซฟไฟร์สีชมพูและสีขาว 293.24 กะรัต ทับทิม 20.06 กะรัต และ ลาพิส ลาซูลี 1,799.75 กะรัต -(016)",https://www.naewna.com/lady/610065,2021_10_19
'หมอมนูญ' เตือน 'วัณโรคต่อมน้ำลาย' แม้พบไม่บ่อยแต่ควรระวัง?,วันที่ 19 ตุลาคม2564 นพ.มนูญ ลีเชวงวงศ์ ผู้เชี่ยวชาญด้านระบบทางเดินหายใจ โรงพยาบาลวิชัยยุทธ โพสต์ข้อความผ่านเฟซบุ๊ก หมอมนูญ ลีเชวงวงศ์ FC เกี่ยวกับการพบเคสผู้ป่วยวัณโรคต่อมน้ำลาย โดยระบุว่า วัณโรคของต่อมน้ำลายเป็นโรคที่พบไม่บ่อย เชื้อวัณโรคติดต่อทางการหายใจ เมื่อเชื้อวัณโรคเข้าปอด จะกระจายเข้าต่อมน้ำเหลืองและกระแสเลือด ไปได้ทุกอวัยวะ ยกเว้นเส้นผมและเล็บ วัณโรคส่วนใหญ่จะพบที่ปอด แต่ก็พบได้ที่อวัยวะอื่น วัณโรคของต่อมน้ำลายพบน้อยมาก การรักษาวัณโรคต่อมน้ำลาย ให้ยารักษาวัณโรคเช่นเดียวกับวัณโรคปอด ผู้ป่วยหญิงไทยอายุ 66 ปี เป็นโรคความดันโลหิตสูง มาพบแพทย์ด้วยอาการบวม เจ็บใต้คางข้างขวา 6 วัน ไม่มีไข้ ไม่เบื่ออาหาร น้ำหนักไม่ลด ไม่ไอ ไม่เจ็บฟันให้ยาปฏิชีวนะกินครบ 7 วันไม่ดีขึ้น ก้อนใต้คางโตขึ้น ตรวจร่างกาย ไม่มีไข้ ผิวหนังบริเวณใต้คางไม่แดง ไม่ร้อน คลำได้ก้อนใต้คางข้างขวา เจาะเลือดเม็ดเลือดขาวปกติ เอกซเรย์ปอดปกติ ได้ทำคอมพิวเตอร์สแกนของลำคอพบก้อนขนาด 2.3 × 1.6 × 2.1 เซนติเมตร ที่บริเวณใต้คางข้างขวา สงสัยเป็นฝีของต่อมน้ำลาย (ดูรูป) ได้เจาะหนองจากฝีของต่อมน้ำลาย ส่งตรวจย้อมเชื้อ AFB และตรวจหายีนของเชื้อวัณโรคให้ผลบวก ผลเพาะเชื้อขึ้นเชื้อวัณโรค Mycobacterium tuberculosis กำลังรอผลการทดสอบความไวของเชื้อวัณโรคต่อยา สรุป: ผู้ป่วยคนนี้เป็นวัณโรคของต่อมน้ำลาย ได้ให้ยารักษาวัณโรค อาการบวมและเจ็บน้อยลง.,https://www.naewna.com/local/610063,2021_10_19
ด่วน! ไฟไหม้โรงงานในซอยกิ่งแก้ว 9/1 ในพื้นที่ราชาเทวะ,วันที่ 19 ตุลาคม 2564 เกิดเหตุไฟไหม้โรงงานซึ่งประกอบกิจการเกี่ยวกับการผลิตและจำหน่ายรองเท้า ตั้งอยู่ที่ 54/8 หมู่ 12 ซอยกิ่งแก้วซอย 9/1 ถนนบางพลี-กิ่งแก้ว ตำบลราชาเทวะ อำเภอบางพลี จังหวัดสมุทรปราการ 10540 เกิดเหตุเพลิงไหม้ โดยในระหว่างเกิดเพลิงไหม้มีเสียงระเบิดมาอย่างต่อเนื่อง โดยแสงเพลิงที่ไหม้โรงงานในตอนนี้ มีความรุนแรงระดับ 5 ซึ่งเพลิงได้ไหม้ทะลุหลังคาเป็นที่เรียบร้อยแล้ว นอกจากนี้ยังมีการรายงานว่าในที่เกิดเหตุ มีเชื้อเพลิงเป็นสารเคมีไม่ทราบชนิด และมีรายงานว่ามีสารเคมีบางชนิดรั่วไหลอีกเช่น อยู่ระหว่างตรวจสอบว่าเป็นสารเคมีชนิดใด ล่าสุด มีรายงานว่าเจ้าหน้าที่ดับเพลิง-อาสาสมัครฯ ยังคงระดมกำลังฉีดน้ำควบคุมสถานการณ์,https://www.naewna.com/local/610066,2021_10_19
ปปง.ประสานเครือข่ายทั่วโลกล่าแก๊งดูดเงิน เหยื่อกว่าหมื่นราย เสียหายกว่า100ล.,"ตร.ประชุมแบงค์ชาติ-ปปง.-สมาคมธนาคารแก้ปัญหาถูกลักลอบหักเงินในบัญชี ด้านรอง ผบ.ตร.ยอมรับมีผู้เสียหายหลักหมื่นคน มูลค่าเสียหายกว่า 100 ล้านบาท ด้านปปง.พร้อมประสานเครือข่ายทั่วโลกแกะรอยเส้นทางการเงินหาคนทำผิดได้ เผยคนร้ายใช้ช่องโหว่ทำธุรกรรมทางการเงินในการซื้อขายสินค้าออนไลน์ พบแล้ว 5 วิธีการ แต่ไม่สามารถเปิดเผยรายละเอียดได้ทั้งหมด หวั่นเป็นการชี้ช่องมิจฉาชีพ เตรียมปรับปรุงระบบให้ดีที่สุด เมื่อวันที่ 19 ตุลาคม 2564 ที่สำนักงานตำรวจแห่งชาติ (ตร.) พล.ต.อ.ดำรงศักดิ์ กิตติประภัสร์ รองผู้บัญชาการตำรวจแห่งชาติ (รอง ผบ.ตร.) ได้ร่วมประชุมกับตัวแทนสมาคมธนาคารไทย ธนาคารแห่งประเทศไทย คณะกรรมการป้องกันและปราบปรามการฟอกเงิน หรือ ปปง.และหน่วยงานที่เกี่ยวข้องเพื่อหาแนวทางแก้ปัญหากรณีการตัดเงินที่ผิดปกติ ผ่านบัตรเครดิตและบัตรเดบิตของประชาชน ได้รับความเสียหายเป็นจำนวนมาก ใช้เวลาในการประชุมนานกว่า 2 ชั่วโมง พล.ต.อ.ดำรงศักดิ์ กล่าวภายหลังประชุมว่า จากการตรวจสอบเบื้องต้นมีผู้เสียหายจากผู้ใช้บัตรเครดิตแล้วกว่า 5,700 ราย ผู้ใช้บัตรเดบิตกว่า 4,800 ราย และความเสียหายมีมากกว่า 100 ล้านบาท พร้อมย้ำว่าคดีลักษณะนี้ ผู้เสียหายไม่ต้องเข้าแจ้งความกับตำรวจเอง แต่สามารถติดต่อธนาคารเจ้าของบัญชีได้โดยตรง เพราะอย่างครั้งนี้ธนาคารได้รับเป็นผู้เสียหาย และเร่งตรวจสอบความผิดปกติการโอนเงินของบัญชีต่างๆ ควบคู่กับการรับเรื่องร้องเรียนจากกลุ่มคนที่ได้รับความเสียหาย เพื่อรวบรวมข้อมูลและหลักฐานส่งให้ตำรวจติดตามหาตัวคนร้าย ขณะเดียวกันได้ตั้งผู้ประสานงานระหว่างหน่วยงาน เพื่อให้การดำเนินการต่างๆ รวดเร็วมากขึ้น มั่นใจสามารถตามจับคนร้ายได้ และแม้จะเป็นชาวต่างชาติ ก็มีสนธิสัญญาส่งผู้ร้ายข้ามแดน แต่เบื้องต้นขอให้รู้ตัวคนร้ายให้แน่ชัดก่อน ขณะที่ตัวแทน ปปง. กล่าวว่า ทาง ปปง.มีเครือข่ายอยู่ทั่วโลก ทำให้สามารถร่วมกับธนาคารแห่งประเทศไทย และธนาคารต่างๆ ตรวจสอบเส้นทางทางการเงิน ย้อนกลับไปหาตัวคนร้ายได้ ส่วนนายกอบศักดิ์ ดวงดี เลขาธิการสมาคมธนาคารไทย กล่าวยืนยันว่า ระบบธนาคารมีความมั่นคงปลอดภัย โดยการเยียวยาผู้เสียหายจากบัตรเดบิต จะได้รับเงินคืนภายใน 5 วันทำการ ส่วนบัตรเครดิต ธนาคารจะยกเลิกรายการดังกล่าว ผู้เสียหายไม่ต้องชำระเงินตามยอดเรียกเก็บที่ผิดปกติ ธนาคารพร้อมรับผิดชอบคืนเงินให้ผู้เสียหายทุกกรณี เมื่อธนาคารตรวจสอบพบความเสียหายแล้วจะติดต่อกลับไปยังผู้เสียหาย เพื่อคืนเงินต่อไป ขณะที่ นายพงษ์สิทธิ์ ชัยฉัตรพรสุข รองกรรมการผู้จัดการใหญ่ ธนาคารกรุงไทย จำกัด (มหาชน) ยอมรับว่า กรณีนี้คนร้ายใช้ช่องโหว่ของการอำนวยความสะดวกด้านการทำธุรกรรมทางการเงินในการซื้อขายสินค้าออนไลน์ สร้างความเสียหายเกิดขึ้น ซึ่งมีหลายวิธีการ จากการตรวจสอบพบแล้ว 5 วิธีการ แต่ไม่สามารถเปิดเผยรายละเอียดได้ทั้งหมด เพราะอาจเป็นการชี้ช่องให้มิจฉาชีพนำไปใช้ได้ โดยจากนี้ ทางธนาคารแห่งประเทศไทย และธนาคารต่างๆ จะมีการปรับปรุงระบบให้ดีที่สุด -001",https://www.naewna.com/local/610064,2021_10_19
รัฐตอนเหนือ'สหรัฐฯ'ป่วยโควิด-19พุ่ง หลังอากาศเย็นลง หวั่นระบาดซ้อนไข้หวัดใหญ่,"19 ตุลาคม 2564 สำนักข่าวซินหัวรายงาน ภูมิภาคบางแห่งทางตอนเหนือของสหรัฐฯ เริ่มตรวจพบผู้ป่วยโรคติดเชื้อไวรัสโคโรนาสายพันธุ์ใหม่ (โควิด-19) เพิ่มขึ้น หลังอากาศเริ่มหนาวเย็นลง ซึ่งสร้างความกังวลว่าทั้งโรคโควิด-19 และไข้หวัดใหญ่ตามฤดูกาลจะส่งผลให้เกิดการระบาดซ้อน (twindemic) ฐานข้อมูลของหนังสือพิมพ์นิวยอร์ก ไทม์ส (New York Times) ระบุว่ารัฐ 5 แห่งที่มีผู้ป่วยโรคโควิด-19 รายวันต่อจำนวนประชากรมากที่สุด ได้แก่ อลาสกา มอนแทนา ไวโอมิง นอร์ทดาโคตา และไอดาโฮ โดยอลาสกาตรวจพบผู้ป่วยรายวันสูงสุดที่ 125 ราย ต่อประชากร 100,000 คน ขณะที่รัฐอีก 5 แห่งที่มีผู้ป่วยโรคโควิด-19 เพิ่มขึ้นรวดเร็วที่สุด ได้แก่ เวอร์มอนต์ โคโลราโด นิวแฮมป์เชียร์ มิชิแกน และมินนิโซตา รายงานระบุว่าจำนวนผู้ป่วยโรคโควิด-19 มีแนวโน้มลดลงทั่วสหรัฐฯ รวมถึงการแพร่กระจายของสายพันธุ์เดลตาที่ลดน้อยลงในหลายพื้นที่ของประเทศเมื่อไม่นานนี้ แม้กลุ่มผู้เชี่ยวชาญด้านสุขภาพคาดว่าสหรัฐฯ จะไม่เผชิญคลื่นการระบาดช่วงฤดูหนาวเหมือนปีก่อน แต่พวกเขาเตือนให้ทุกคนเฝ้าระวังตัวเองต่อไป เนื่องจากประชากรส่วนใหญ่ยังไม่ได้รับวัคซีน และไข้หวัดใหญ่ตามฤดูกาลอาจทำให้เกิดโรคแทรกซ้อนได้ อีกทั้งโรคโควิด-19 และไข้หวัดใหญ่มีอาการคล้ายกันหลายอย่าง อาทิ มีไข้ ไอ และหนาวสั่น จึงเป็นการยากที่จะระบุได้หากไม่มีการทดสอบโรค สภาพอากาศหนาวเย็นบีบบังคับให้ประชาชนต้องอยู่ในพื้นที่ในอาคาร ซึ่งมีการระบายอากาศไม่ดีนัก และหากไม่สวมหน้ากากอนามัยขณะทำกิจกรรมต่างๆ ภายในอาคาร ก็อาจนำมาซึ่งการแพร่กระจายของเชื้อไวรัสได้ นาตาชา บักดาซาเรียน หัวหน้าผู้บริหารด้านการแพทย์ของรัฐมิชิแกน กล่าว ด้านศูนย์ควบคุมและป้องกันโรคแห่งสหรัฐฯ (CDC) แนะนำให้ประชาชนเข้ารับวัคซีนป้องกันไข้หวัดใหญ่ภายในสิ้นเดือนนี้ พร้อมเรียกร้องให้ผู้มีคุณสมบัติทุกคน รวมถึงวัยรุ่นอายุ 12-17 ปี เข้ารับวัคซีนป้องกันโรคโควิด-19 เมื่อวันอาทิตย์ (17 ต.ค.) แอนโธนี เฟาซี ผู้เชี่ยวชาญด้านโรคติดเชื้อชั้นนำของสหรัฐฯ กล่าวว่าแม้จำนวนผู้ป่วยและผู้เข้ารักษาในโรงพยาบาลจากการระบาดใหญ่ระลอกล่าสุดจะลดลง แต่ตัวเลขดังกล่าวอาจหยุดนิ่งหากอัตราการฉีดวัคซีนชะลอลงและไวรัสยังคงแพร่กระจายต่อไป โดยเมื่อนับถึงวันจันทร์ (18 ต.ค.) ประชาชนราว 189.1 ล้านคน ได้รับวัคซีนป้องกันโรคโควิด-19 ครบโดสแล้ว ครองสัดส่วนร้อยละ 57 ของประชากรทั้งหมดในประเทศ ขณะที่โจ ไบเดน ประธานาธิบดีสหรัฐฯ ประกาศเมื่อสัปดาห์ก่อนว่าจำนวนชาวอเมริกันที่ยังไม่ได้รับวัคซีนป้องกันโรคโควิด-19 ยังคง สูงจนไม่อาจยอมรับได้ พร้อมเรียกร้องให้ธุรกิจต่างๆ กำหนดข้อบังคับการฉีดวัคซีน",https://www.naewna.com/inter/610068,2021_10_19
กรมชลฯเฝ้าระวังลุ่มน้ำเจ้าพระยา-ท่าจีน น้ำเพิ่มสูงขึ้นช่วง 20-30 ต.ค.นี้,"ตามประกาศกองอำนวยการน้ำแห่งชาติ ฉบับที่ 24/2564 เรื่อง เฝ้าระวังสถานการณ์น้ำลุ่มน้ำเจ้าพระยาและแม่น้ำท่าจีน จากอิทธิพลของร่องมรสุมพาดผ่านภาคเหนือตอนล่าง ภาคกลาง และภาคตะวันออกเฉียงเหนือ ประกอบกับมรสุมตะวันตกเฉียงใต้กำลังปานกลางพัดปกคลุมทะเลอันดามันและอ่าวไทย ในช่วงวันที่ 14-17 ตุลาคม 2564 ส่งผลให้มีฝนตกหนัก บริเวณลุ่มน้ำปิง เจ้าพระยา สะแกกรัง ท่าจีน และป่าสัก ทำให้เกิดน้ำไหลล้นทางระบายน้ำล้นเขื่อนทับเสลา จังหวัดอุทัยธานี เขื่อนกระเสียว จังหวัดสุพรรณบุรี และเขื่อนป่าสักชลสิทธิ์ จังหวัดลพบุรี และจังหวัดสระบุรี รวมทั้งทำให้ระดับน้ำในแม่น้ำปิง แม่น้ำสะแกกรัง แม่น้ำป่าสัก คลองชัยนาท-ป่าสัก แม่น้ำเจ้าพระยา และแม่น้ำท่าจีน เพิ่มสูงขึ้นอย่างต่อเนื่อง เมื่อวันที่ 19 ตุลาคม 2564 นายประพิศ จันทร์มา อธิบดีกรมชลประทาน เปิดเผยว่า กองอำนวยการน้ำแห่งชาติ (กอนช.) ได้ประเมินวิเคราะห์ปริมาณฝนตก (ONE MAP) ร่วมกับกรมอุตุนิยมวิทยา และสถาบันสารสนเทศทรัพยากรน้ำ (องค์การมหาชน) คาดการณ์ปริมาณน้ำหลากจากตอนบนของลุ่มน้ำเจ้าพระยาจากแม่น้ำปิง จะทำให้มีน้ำไหลผ่านบริเวณอำเภอเมือง จังหวัดนครสวรรค์ สูงสุดประมาณ 3,000-3,100 ลูกบาศก์เมตร/วินาที ในวันที่ 22 ตุลาคม 2564 กรมชลประทาน จะบริหารจัดการน้ำที่เขื่อนเจ้าพระยา ด้วยการหน่วงน้ำและผันน้ำเข้าคลองต่าง ๆ ด้านเหนือเขื่อนเจ้าพระยา ทำให้มีปริมาณน้ำไหลผ่านเขื่อนเจ้าพระยา ในเกณฑ์ 2,700 ลูกบาศก์เมตร/วินาที ซึ่งจะส่งผลให้ระดับน้ำในแม่น้ำเจ้าพระยา บริเวณเหนือเขื่อนและท้ายเขื่อนเจ้าพระยา มีระดับน้ำเพิ่มสูงขึ้นจากปัจจุบัน ประมาณ 0.20-0.40 เมตร ในช่วงวันที่ 23-30 ตุลาคม 2564 สำหรับแม่น้ำท่าจีน น้ำที่ไหลล้นข้ามทางระบายน้ำล้น เขื่อนกระเสียว จะไหลไปสมทบกับปริมาณน้ำท่าที่เกิดจากฝนตกด้านท้ายเขื่อน ทำให้มีปริมาณน้ำไหลลงแม่น้ำท่าจีน 150-200 ลูกบาศก์เมตร/วินาที ทั้งนี้ จะบริหารจัดการโดยผันน้ำเข้าทุ่งโพธิ์พระยา เพื่อลดปริมาณน้ำหลาก ปริมาณน้ำส่วนที่เหลือจะส่งผลให้ระดับน้ำแม่น้ำท่าจีน ตั้งแต่จังหวัดสุพรรณบุรี จังหวัดนครปฐม และจังหวัดสมุทรสาคร มีระดับน้ำเพิ่มสูงขึ้นจากปัจจุบัน ประมาณ 0.30-0.50 เมตร ในช่วงวันที่ 20-27 ตุลาคม 2564 เพื่อเป็นการเตรียมความพร้อมรับสถานการณ์ที่อาจมีผลกระทบต่อประชาชน ได้กำชับให้สำนักงานชลประทานที่ 3, 10-13 และสำนักเครื่องจักรกล ติดตามสถานการณ์น้ำอย่างใกล้ชิด โดยเฉพาะบริเวณพื้นที่จุดเสี่ยงและพื้นที่ที่ยังคงมีสถานการณ์น้ำท่วมขัง พร้อมกับให้ประชาสัมพันธ์และแจ้งเตือนหน่วยงานที่เกี่ยวข้องและประชาชนทราบสถานการณ์ล่วงหน้า รวมทั้งตรวจสอบแนวคันกั้นน้ำ ความแข็งแรงและจุดรั่วซึมของแนวป้องกันน้ำท่วม เพื่อป้องกันน้ำล้นข้ามแนวคันกั้นน้ำ และปรับแผนบริหารจัดการการระบายน้ำของเขื่อนและประตูระบายน้ำ เพื่อพร่องน้ำและเร่งระบายน้ำในลำน้ำ แม่น้ำ ไว้รองรับน้ำหลากจากพื้นที่ตอนบน เพื่อลดผลกระทบความรุนแรงของอุทกภัยและให้สถานการณ์กลับสู่สภาวะปกติโดยเร็วที่สุด -001",https://www.naewna.com/local/610067,2021_10_19
ทะลุแก๊สฝ่อแล้ว! เหลือป้วนเปี้ยน 6 คน สั่งจับตากลายพันธุ์เป็นแก๊งแบ่งแยกดินแดน,"โฆษกนครบาล เผยวันนี้มีชุมนุม 6 กลุ่มหลายพื้นที่ ผบช.น.จัดกำลังเตรียมพร้อม ม็อบทะลุแก๊ส เบาบางมี 6 คน จุดพลุแยกดินแดง ผ่านไป 12 วัน สถานการณ์สงบ ยัน ดำเนินคดีทุกรายซุกอาวุธ ระเบิด อาการตำรวจ คฝ.ดีขึ้น ถอดท่อช่วยหายใจ คาดไม่นานออกหมายจับคนยิง ผบ.ตร.สั่งติดตามม็อบกลายพันธุ์เป็นภาคีปฏิวัติประชาชนไท แบ่งแยกดินแดน เมื่อวันที่19 ต.ค.64ที่กองบัญชาการตำรวจนครบาล (บช.น.) พล.ต.ต.จิรสันต์ แก้วแสงเอก รอง ผบช.น.ในฐานะโฆษก บช.น.กล่าวว่า ในวันนี้มีการนัดหมายชุมนุมทางการเมือง 6 กลุ่ม 1. กลุ่มสภาผู้ค้าสลากไร้พรมแดนรายย่อยแห่งชาติ เวลา 07.30 น. ที่ทำเนียบรัฐบาล 2. กลุ่มเครือข่ายแรงงานเพื่อสิทธิประชาชน ที่บ้านพิษณุโลก เวลา 08.00 น. เคลื่อนไปทำเนียบรัฐบาล 3. กลุ่มสมาพันธ์การขนส่งทางบกแห่งประเทศไทย เวลา 10.00 น. ในลักษณะคาร์ม็อบรถบรรทุกในเขตปริมณฑลและอาจเข้ามาในกรุงเทพฯ 4. กลุ่มศิลปินเพลงเพื่อราษฎร เวลา 17.00 น. ที่เรือนจำพิเศษกรุงเทพฯ, 5. กลุ่มพลเมืองโต้กลับ, กลุ่มเครือข่ายนักวิชาการเพื่อสิทธิพลเมือง ที่ ม.ธรรมศาสตร์ (มธ.) ท่าพระจันทร์ เวลา 17.30 น. เคลื่อนไปศาลฎีกา 6. กลุ่มก่อความไม่สงบทะลุแก๊ส เวลา 17.30 น. ที่แยกสามเหลี่ยมดินแดง บช.น.เตือนว่ากรุงเทพฯประกาศเป็นพื้นที่ควบคุมสูงสุดและเข้มงวด การกระทำดังกล่าวเข้าข่ายความผิด พ.ร.ก.ฉุกเฉินฯ, พ.ร.บ.โรคติดต่อ พล.ต.ท.สําราญ นวลมา ผบช.น.ได้จัดเตรียมกำลังพลและยุทโธปกรณ์ เพื่อรักษาความสงบเรียบร้อย โดยเน้นย้ำปฏิบัติภายใต้กรอบของกฏหมาย เส้นทางที่อาจได้ผลกระทบและควรหลีกเลี่ยง ได้แก่ ถนนบรมราชชนนี, ถนนกาญจนาภิเษก, ถนนพระราม 2, ถนนงามวงศ์วาน,ลงโทลล์เวย์งามวงศ์วาน, สะพานข้ามแยกบางเขน, สะพานข้ามแยกพงษ์เพชร, ถนนอโศก-ดินแดง, ถนนวิภาวดีรังสิต, ซอยพหลโยธิน 2, ทางลงด่วนดินแดง, อุโมงค์ดินแดง สำหรับการชุมนุมของ 3 กลุ่ม เมื่อวานนี้ (18 ต.ค.) 1. กลุ่มศิลปินเพลงเพื่อราษฎร ที่เรือนจำพิเศษกรุงเทพฯ 2. กลุ่มพลเมืองโต้กลับที่ศาลฎีกา เป็นไปด้วยความสงบไม่มีเหตุวุ่นวาย 3. กลุ่มทะลุแก๊ส ที่แยกสามเหลี่ยมดินแดง เวลา 18.40 น. มีมวลชน 6 คน ขับรถจักรยานยนต์ 3 คัน ก่อเหตุจุดพลุแล้วขับหลบหนีไป ตำรวจควบคุมฝูงชน (คฝ.) เข้ารักษาพื้นที่และควบคุมสถานการณ์ไว้ได้ตลอดทั้งคืน สามารถจับกุมคดีใหม่เกี่ยวกับอาวุธปืน พื้นที่ สน.ห้วยขวาง และคดีเก่าเกี่ยวกับชุมนุมแยกนางเลิ้ง พื้นที่ สน.นางเลิ้ง สรุปการดำเนินคดีตั้งแต่เดือน ก.ค.2563 รวมทั้งสิ้น 708 คดี สอบสวนแล้ว 304 คดี อยู่ระหว่างสอบสวน 404 คดี พล.ต.ต.จิรสันต์ กล่าวต่อว่า พล.ต.อ.สุวัฒน์ แจ้งยอดสุข ผบ.ตร.มีนโยบายเชิงรุกในการเข้าไปควบคุมและดูแลพื้นที่ เพื่อสร้างความสงบสุขและความปลอดภัยของประชาชน ขณะนี้กลุ่มผู้ก่อความไม่สงบไม่สามารถก่อเหตุได้ อาวุธต่างๆ ที่เตรียมการไว้ไม่สามารถครอบครองได้เช่นกัน ต้องซุกซ่อนตามจุดต่างๆ ที่ผ่านมาตำรวจเข้าไปดูแลความสงบเรียบร้อยโดยเฉพาะแยกสามเหลี่ยมดินแดง จนถึงปัจจุบันเป็นระยะเวลา 12 วัน มีความสงบสุขในระดับหนึ่ง ส่วนการพิสูจน์ทราบตัวผู้กระทำความผิดมีการออกหมายจับและติดตามจับกุมพร้อมยึดระเบิดแสวงเครื่อง พลุ ประทัดจำนวนมากได้ที่บ้านพัก รวมถึงระเบิดที่พบนำไปซุกซ่อนจุดต่างๆ หลังได้รับแจ้งจากประชาชนตามมาตรการ 3 สร้าง และระเบิดที่ตำรวจตรวจสอบพบเอง ยืนยันทุกจุดที่ตรวจสอบพบอาวุธ หรือระเบิดจะพิสูจน์ทราบผู้ที่นำมาวางไว้ เพื่อติดตามจับกุมดำเนินคดีตามกฎหมายทุกราย กรณีกลุ่มทะลุแก๊ซ เคลื่อนไหวแสดงจุดยืนใหม่เพื่อเรียกร้องปลดปล่อยอีสาน ล้านนา ปาตานี (ปัตตานี) ให้เป็นอิสระและโค่นล้มสถานบันภายใต้ ภาคีปฏิวัติประชาชนไท-PRA นั้น ตำรวจทุกฝ่ายอยู่ระหว่างติดตามความเคลื่อนไหวนอกจาก บช.น.แล้ว ผบ.ตร.ได้กำชับและมอบหมาย บช.สอท.ช่วยติดตามส่วนหนึ่งด้วย ถ้ามีพยานหลักฐานเพียงพอไม่ว่าข้อหาใดก็ตามจะดำเนินคดีทันที ส่วนความคืบหน้าคดียิง ส.ต.ต.เดชวิทย์ เล็ทเทนสัน ผบ.หมู่ กองร้อยที่ 5 กก.อารักขา 1 บก.อคฝ.ได้รับบาดเจ็บสาหัส ขณะเข้าระงับเหตุที่แฟลตดินแดง เมื่อคืนวันที่ 6 ต.ค.ที่ผ่านมา แพทย์ทำการถอดเครื่องช่วยหายใจอาการพ้นขีดอันตรายแล้ว แต่ยังต้องฟื้นฟูแขนและขาการตอบสนองทางสายตาด้านซ้ายดีขึ้น โดยรวมอาการดีขึ้นตามลำดับ การพิสูจน์ทราบตัวผู้กระทำความผิดยังไม่ถึงขั้นที่ออกหมายจับได้ ผู้บังคับบัญชาทุกระดับชั้นพยายามเร่งรัดคาดว่าไม่นานออกหมายจับได้ -001",https://www.naewna.com/local/609986,2021_10_19
กองทัพฮึ่ม! หน้าที่ของทหารคือ'ปราบกบฏ-จลาจล' เตือนม็อบอย่าล้ำเส้นถึงจุดนั้น,ผบ.ทสส.ย้ำการดูแลการชุมนุมเป็นหน้าที่ ตร. หลังกลุ่ม ทะลุแก๊ส เปลี่ยนชื่อเป็น ภาคีปฏิวัติประชาชนไท PRA ชี้การโพสต์โค่นล้มการปกครอง ปลดปล่อย อีสาน ล้านนา-ปาตานี ยังคงเป็นการแสดงความคิดเห็น ลั่นหากกระทบ เอกราช-อธิปไตย เป็นหน้าที่กองทัพในการปราบกบฏ-จราจลด้าน บิ๊กปั๊ด เชื่อไม่ถึงขั้นจลาจล เหตุคนลดลงเรื่อยๆ มั่นใจไม่เป็นอุสรรคเปิดประเทศ เมื่อวันที่ 19 ต.ค.64ที่กองบัญชาการกองทัพไทย (บก.ทท.) ถ.แจ้งวัฒนะ พล.อ.เฉลิมพล ศรีสวัสดิ์ ผู้บัญชาการทหารสูงสุด (ผบ.ทสส.) เป็นประธานการประชุมคณะผู้บัญชาการทางทหาร และการประชุมผู้บัญชาการเหล่าทัพครั้งที่ 1 ประจำปี 2565 โดยมีพล.อ.ณรงค์พันธ์ จิตต์แก้วแท้ ผู้บัญชาการทหารบก พล.ร.อ.สมประสงค์ นิลสมัย ผู้บัญชาการทหารเรือ พล.อ.อ.นภาเดช ธูปะเตมีย์ ผู้บัญชาการทหารอากาศ และพล.ต.อ.สุวัฒน์ แจ้งยอดสุข ผู้บัญชาการตำรวจแห่งชาติ เข้าร่วมประชุมครั้งแรกอย่างพร้อมเพรียง ภายหลังจากที่ผู้บัญชาการเหล่าทัพท่านใหม่เข้ารับตำแหน่ง จากนั้นเวลา 11.30 น. พล.อ.เฉลิมพล ให้สัมภาษณ์สื่อมวลชนกรณีกลุ่มทะลุแก๊สได้เปลี่ยนชื่อเป็นภาคีปฏิวัติประชาชนไท หรือ PRA ที่แสดงจุดยืนโค่นล้มการปกครอง และปลดปล่อยอีสาน ล้านนา และปาตานี จะนำไปสู่การเคลื่อนไหวใหญ่และรุนแรงหรือไม่ว่า เป็นลักษณะของการแสดงออกภายใต้ข้อกฎหมาย การดำเนินการเป็นหน้าที่ของสำนักงานตำรวจแห่งชาติ (สตช.) เพื่อดูตามข้อกฎหมาย แต่ถ้ามีกระบวนการไปกระทบเรื่องความมั่นคง และสุดท้ายปลายทางกระทบเอกราช อธิปไตย ก็เป็นหน้าที่ของกองทัพที่จะดำเนินการ แต่ลักษณะการเคลื่อนไหวดังกล่าว ก็ยังคงเป็นระดับการใช้สิทธิในการแสดงความคิดเห็นมากกว่า ซึ่งยังไม่ส่งผล เมื่อถามว่ากองทัพจะไม่ยุ่งเกี่ยวการชุมนุมที่เกิดขึ้นทั่วประเทศใช่หรือไม่ พล.อ.เฉลิมพล กล่าวว่า ในส่วนการดูแลเรื่องการชุมนุมเป็นบทบาทของสตช. ในการบังคับใช้กฎหมาย ในส่วนของทางการทหาร เราก็มีหน้าที่ของความไม่สงบเรียบร้อย ซึ่งหากสถานการณ์พัฒนา ไปสู่สถานการณ์ที่เริ่มบอกว่าไม่สงบเรียบร้อย ทหารก็ต้องเข้าไปเพื่อดำเนินการ ถ้ายึดถือกันตามหน้าที่แล้วนั้น หน้าที่ทหารก็คือปราบปรามกบฏและจลาจล ถ้ามีกบฏ ถ้ามีจลาจล เป็นหน้าที่ทหาร แต่ถ้ายังไม่ถึง ตำรวจก็ดูแล และถ้าขอบเขตนั้นกว้างขวาง ไม่ถึงกบฏ ไม่ถึงจลาจล ทหารอาจถูกขอให้ไปเป็นผู้ช่วยเจ้าพนักงาน ด้านพล.ต.อ.สุวัฒน์ แจ้งยอดสุข ผู้บัญชาการตำรวจแห่งชาติ กล่าวถึงการประเมินสถานการณ์การชุมนุมของกลุ่มทะลุแก๊สนั้นจะถึงขั้นเกิดจลาจลขึ้นหรือไม่ว่า ตอนนี้ทุกคนก็เห็นภาพว่าเป็นอย่างไร มันยังไม่ถึงขนาดนั้น การจะพูดอะไรคนเราก็พูดได้หมด แต่ขอให้สบายใจว่าทางเจ้าหน้าที่ตำรวจดูแลอยู่ และเชื่อว่าที่เจ้าหน้าที่ทำมานั้นได้ผล มีประสิทธิภาพ เพราะจะเห็นได้จากจำนวนผู้เข้าร่วมการชุมนุมลดน้อยลงไปทุกวัน และสามารถจับกุมได้อย่างต่อเนื่อง กระบวนการทางกฎหมายต้องเดินตามขั้นตอน เราจะไปกระโดดข้ามไม่ได้ จะไปเร่งให้เร็วหรือช้านั้นไม่ได้ ทุกอย่างต้องเดินไปตามนั้น แต่กระบวนการทางกฎหมายไม่เคยหยุด คนที่มีคดีสะสมก็พอกไปเรื่อยๆ ช่วงนี้การไต่สวนคดีต่างๆอาจจะประสบปัญหาเรื่องโควิด-19 และทางศาลก็มีข้อจำกัดเรื่องนี้ แต่อย่าลืมว่ามันไม่จบ เพราะฉะนั้นคนที่จะทำต้องคิดให้ดี โดยเฉพาะการไปชักจูงใจปั่นหัวเยาวชนให้ออกมาใช้ความรุนแรง ซึ่งต้องฝากครอบครัวและผู้ปกครองช่วยดูแล แต่ที่ผ่านมาจะเห็นว่าจำนวนผู้ชุมนุมลดน้อยลงไปเรื่อยๆ จนช่วงนี้แทบจะไม่มี เพราะเราใช้มาตรการที่เห็นว่าเหมาะสมและสมควรทั้งมาตรการทางกฎหมายและมาตรการการใช้กำลังเท่าที่จำเป็น ถือว่าเราทำได้ในระดับที่น่าพอใจ ส่วนที่เขาประกาศว่าจะยกระดับนั้นก็ต้องติดตามสถานการณ์ไป เราประเมินแล้วว่าเป็นไปได้ยากมาก แต่เราก็ไม่ประมาท ใช้มาตรการทางกฎหมายดำเนินการต่อผบ.ตร.กล่าว เมื่อถามว่า เหตุการณ์ที่แยกดินแดนจะต้องเคลียร์ให้จบก่อนเปิดประเทศหรือไม่ พล.ต.อ.สุวัฒน์ กล่าวว่า ต้องดูว่าความขัดแย้งมาจากเรื่องอะไร ซึ่งต้นเหตุอยู่ตรงนั้น การใช้กำลังปราบปรามจับกุมเป็นเรื่องปลายเหตุ ดังนั้นเราต้องไม่ทำตัวเป็นเงื่อนไขเพื่อให้ขยายตัวมากขึ้นเราต้องทำให้มันเล็กลง แต่จะให้หมด 100% อาจจะค่อนข้างยาก แต่เชื่อว่าอยู่ในระดับที่ควบคุมได้และไม่เป็นอุปสรรคต่อการเปิดประเทศ -001,https://www.naewna.com/politic/609866,2021_10_19
"ขาช้อปเฮลั่น! ครม.แจกอีก1,500 บ.'คนละครึ่งเฟส3' โอนเข้าเป๋าตังพ.ย.นี้","เฮลั่นครม.อนุมัติ 4.2 หมื่นล้านบาท เพิ่มวงเงิน #คนละครึ่งเฟส3 อีก 1,500 บาท ทั้งผู้ลงทะเบียนใหม่และผู้ที่ได้รับสิทธิอยู่แล้ว (รวมไม่เกิน 28 ล้านคน) เริ่มใช้จ่าย พ.ย.-ธ.ค.นี้ 19 ต.ค.2564 มีรายงานว่า ที่ประชุมคณะรัฐมนตรี(ครม.) ที่ประชุมเห็นชอบอนุมัติโครงการคนละครึ่ง ระยะที่ 3 จากเดิมรัฐให้ 3,000 บาท สนับสนุนเพิ่มเติมอีก 1,500 บาท รวมเป็น 4,500 บาท ใช้สิทธิได้ตั้งแต่เดือนพฤศจิกายน- ธันวาคม 2564 หรือจนกว่าสิทธิจะเต็ม วงเงินรวม 42,000 ล้านบาท หลังจากเมื่อวันที่ 1 ก.ค.และวันที่ 1 ต.ค.ที่ผ่านมา โอนให้ไปแล้วจำนวน 1,500 บาท ทำให้ผู้ได้รับสิทธิในโครงการคนละครึ่งเฟส 3 ได้รับเงินโอนทั้งสิ้น 4,500 บาท สำหรับโครงการคนละครึ่ง เฟส 3 มีระยะเวลาการใช้สิทธิตั้งแต่วันที่ 1 กรกฎาคม – 31 ธันวาคม 2564 -001",https://www.naewna.com/politic/609904,2021_10_19
สรุปมติคณะรัฐมนตรี (ครม.) ประจำวันที่ 19 ตุลาคม 2564,"วันที่ 19 ตุลาคม 2564 เวลา 09.00 น. พลเอก ประยุทธ์ จันทร์โอชา นายกรัฐมนตรีเป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล ซึ่งสรุปสาระสำคัญดังนี้ กฎหมาย คณะรัฐมนตรีมีมติอนุมัติหลักการร่างพระราชกฤษฎีกากำหนดไม้หวงห้าม (ฉบับที่ ..) พ.ศ. …. ตามที่กระทรวงทรัพยากรธรรมชาติและสิ่งแวดล้อม (ทส.) เสนอ และให้ส่งสำนักงานคณะกรรมการกฤษฎีกาตรวจพิจารณา โดยให้รับข้อสังเกตของสำนักเลขาธิการคณะรัฐมนตรีไปประกอบการพิจารณาด้วย แล้วดำเนินการต่อไปได้ และให้ ทส. รับความเห็นของสำนักงานสภาพัฒนาการเศรษฐกิจและสังคมแห่งชาติ ไปพิจารณาดำเนินการต่อไปด้วย1. เรื่อง ร่างพระราชกฤษฎีกากำหนดไม้หวงห้าม (ฉบับที่ ..) พ.ศ. …. ทั้งนี้ ทส. เสนอว่า 1. โดยที่พระราชบัญญัติป่าไม้ พุทธศักราช 2484 ซึ่งแก้ไขเพิ่มเติมโดยพระราชบัญญัติป่าไม้(ฉบับที่ 8) พ.ศ. 2562 มาตรา 7 วรรคหนึ่ง บัญญัติให้ไม้ชนิดใดที่ขึ้นในป่า จะเป็นไม้หวงห้ามประเภทใดให้กำหนดโดยพระราชกฤษฎีกา สำหรับไม้ทุกชนิดที่ขึ้นในที่ดินที่มีกรรมสิทธิ์หรือสิทธิครอบครองตามประมวลกฎหมายที่ดินไม่เป็นไม้หวงห้าม หรือไม้ที่ปลูกขึ้นในที่ดิน ที่ได้รับอนุญาตให้ทำประโยชน์ตามประเภทหนังสือแสดงสิทธิที่รัฐมนตรีประกาศกำหนดโดยความเห็นชอบของคณะรัฐมนตรี ให้ถือว่าไม่เป็นไม้หวงห้าม กรมป่าไม้จึงเห็นสมควรกำหนดให้ไม้กฤษณาเป็นไม้หวงห้าม เนื่องจากไม้กฤษณาที่ขึ้นอยู่ในป่าตามธรรมชาติ มีการลักลอบตัดโค่นเพื่อเอาชิ้นกฤษณาที่อยู่ในเนื้อไม้ ทั้งนี้ ได้กำหนดให้ชิ้นไม้กฤษณาและกฤษณาเป็นของป่าหวงห้ามลำดับที่ 4 ตามบัญชีท้ายพระราชกฤษฎีกากำหนดของป่าหวงห้าม พ.ศ. 2530 แล้ว และกรมทรัพยากรทางทะเลและชายฝั่งเห็นว่า ปัจจุบันไม้เทียนทะเลกำลังเป็นที่นิยมของนักสะสมต้นไม้ ทำให้มีการลักลอบขุดจากที่ดินของรัฐไปจำหน่าย ทำให้ไม้ชนิดนี้ซึ่งมีจำนวนน้อยในธรรมชาติลดลงอย่างรวดเร็ว และไม้เทียนทะเลไม่ได้อยู่ในบัญชีไม้หวงห้ามตามพระราชกฤษฎีกากำหนดไม้หวงห้าม พ.ศ. 2530 ทำให้ไม่มีกฎหมายคุ้มครองโดยเฉพาะ เจ้าหน้าที่จึงดำเนินการได้เพียงในข้อหาที่เกี่ยวข้องกับการบุกรุก ทำลายป่าเท่านั้น ดังนั้น เพื่อเป็นการคุ้มครองการดำรงพันธุ์ของไม้เทียนทะเลในธรรมชาติ และเพื่อให้การปฏิบัติหน้าที่ของพนักงานเจ้าหน้าที่เกี่ยวกับการควบคุมไม้หวงห้ามเป็นไปอย่างมีประสิทธิภาพ และมีบทกำหนดโทษสูงขึ้นมาบังคับใช้แก่ผู้ที่ลักลอบทำลายสร้างความเสียหายแก่ไม้เทียนทะเลในพื้นที่ป่า จึงสมควรกำหนดให้ไม้เทียนทะเลเป็นไม้หวงห้ามด้วย 2. ดังนั้น เพื่อเป็นการแก้ไขปัญหาการลักลอบตัดไม้กฤษณาและการลักลอบขุดไม้เทียนทะเลที่ขึ้นตามป่าธรรมชาติ เพื่อปกปักษ์รักษาให้คงอยู่ต่อไป จึงสมควรออกร่างพระราชกฤษฎีกกำหนดไม้หวงห้าม (ฉบับที่ ..) พ.ศ. …. 3. ทส. ได้ดำเนินการจัดให้มีการรับฟังความคิดเห็นจากประชาชนเกี่ยวกับร่างพระราชกฤษฎีกาในเรื่องนี้แล้ว ผ่านเว็บไซต์ของสำนักกฎหมาย กรมป่าไม้ (www.forest.go.th/law) ระหว่างวันที่ 31 มีนาคม 2563ถึงวันที่ 30 เมษายน 2563 เป็นระยะเวลา 31 วัน และในคราวประชุมคณะกรรมการพัฒนา ปรับปรุง แก้ไขเพิ่มเติมกฎหมายว่าด้วยการป่าไม้ กรมป่าไม้ ครั้งที่ 12/2563 เมื่อวันพุธที่ 13 พฤษภาคม 2563 และครั้งที่ 14/2563 เมื่อวันพุธที่ 17 มิถุนายน 2563 ที่ประชุมมีมติเห็นชอบร่างพระราชกฤษฎีกากำหนดไม้หวงห้าม (ฉบับที่ ..) พ.ศ. …. ตามข้อ 2. และเห็นชอบการกำหนดให้ไม้กฤษณาเป็นไม้หวงห้ามประเภท ก. ไม้หวงห้ามธรรมดา และกำหนดให้ไม้เทียนทะเลเป็นไม้หวงห้ามประเภท ข. ไม้หวงห้ามพิเศษ เนื่องจากมีสถานการณ์ความรุนแรงของการลักลอบขุดเพื่อไปจำหน่าย 4. ในคราวประชุมคณะกรรมการนโยบายป่าไม้แห่งชาติ ครั้งที่ 1/2564 เมื่อวันที่ 29 มกราคม 2564 ที่ประชุมมีมติเห็นชอบร่างพระราชกฤษฎีกาดังกล่าวตามข้อ 3. และให้ ทส. นำเสนอคณะรัฐมนตรีพิจารณาต่อไป สาระสำคัญของร่างพระราชกฤษฎีกา 1. กำหนดเพิ่มเติมให้ไม้บางชนิดในป่า ในท้องที่ทุกจังหวัดทั่วราชอาณาจักรตามที่ระบุไว้ในบัญชีท้ายพระราชกฤษฎีกานี้ เป็นไม้หวงห้ามตามพระราชบัญญัติป่าไม้ พุทธศักราช 2484 ได้แก่ (1) ให้ไม้กฤษณาเป็นไม้หวงห้ามประเภท ก. ไม้หวงห้ามธรรมดา และ (2) ให้ไม้เทียนทะเลเป็นไม้หวงห้ามประเภท ข. ไม้หวงห้ามพิเศษ 2. กำหนดให้นำรายการไม้หวงห้ามตามมาตรา 9 แห่งพระราชบัญญัติป่าไม้ (ฉบับที่ 8) พ.ศ. 2562 มากำหนดเป็นไม้หวงห้ามในรูปแบบพระราชกฤษฎีกา โดยกำหนดให้ไม้ชิงชัน ไม้เก็ดแดง ไม้อีเม่ง ไม้พะยุงแกลบไม้กระพี้ ไม้แดงจีน ไม้ขะยุง ไม้ซิก ไม้กระซิก ไม้กระซิบ ไม้พะยูง ไม้หมากพลูตั๊กแตน ไม้กระพี้เขาควาย ไม้เก็ดดำไม้อีเฒ่า และไม้เก็ดเขาควาย เป็นไม้หวงห้ามประเภท ก. ไม้หวงห้ามธรรมดา ในลำดับที่ 53 ของบัญชีท้ายพระราชกฤษฎีกากำหนดไม้หวงห้าม พ.ศ. 2530 และกำหนดให้ไม้สัก ไม้ยาง และไม้ยางนาเป็นไม้หวงห้ามประเภท ก. ไม้หวงห้ามธรรมดา ตามบัญชีท้ายร่างพระราชกฤษฎีกาในเรื่องนี้ 3. กำหนดให้การเปลี่ยนแปลงประเภทไม้หวงห้ามโดยผลแห่งบทบัญญัติตามพระราชกฤษฎีกานี้ไม่กระทบกระเทือนการอนุญาตให้ทำไม้ในแปลงหนึ่งแปลงใดในพื้นที่ป่า ก่อนวันที่พระราชกฤษฎีกานี้ใช้บังคับหรือใบอนุญาตทำไม้ที่ได้ออกให้ไว้ก่อนวันที่พระราชกฤษฎีกานี้ใช้บังคับ ให้คงใช้ได้ต่อไปเท่ากำหนดเวลาการอนุญาตหรืออายุใบอนุญาตแล้วแต่กรณี 4. กำหนดให้ร่างพระราชกฤษฎีกาในเรื่องนี้ใช้บังคับตั้งแต่วันถัดจากวันประกาศในราชกิจจานุเบกษาเป็นต้นไป 2. เรื่อง ข้อสังเกตของคณะกรรมาธิการวิสามัญพิจารณาร่างพระราชบัญญัติหอการค้า (ฉบับที่ ..) พ.ศ. …. คณะรัฐมนตรีมีมติรับทราบ ดังนี้ 1. รับทราบข้อสังเกตของคณะกรรมาธิการวิสามัญพิจารณาร่างพระราชบัญญัติหอการค้า (ฉบับที่ ..) พ.ศ. …. ของสภาผู้แทนราษฎร และข้อสังเกตของคณะกรรมาธิการวิสามัญพิจารณาร่างพระราชบัญญัติหอการค้า (ฉบับที่ ..) พ.ศ. .... ของวุฒิสภา ตามที่สำนักงานเลขาธิการสภาผู้แทนราษฎรและสำนักงานเลขาธิการวุฒิสภาเสนอ 2. ให้สำนักงานคณะกรรมการกฤษฎีกาไปดำเนินการปรับแก้ไขเหตุผลประกอบร่างพระราชบัญญัติฯ ตามข้อสังเกตของคณะกรรมาธิการวิสามัญพิจารณาร่างพระราชบัญญัติหอการค้า (ฉบับที่ ..) พ.ศ. …. ของวุฒิสภา แล้วส่งให้สำนักเลขาธิการคณะรัฐมนตรีนำเหตุผลของร่างพระราชบัญญัติฯ ที่ปรับแก้ไขตามข้อสังเกตของคณะกรรมาธิการวิสามัญฯ เป็นเหตุผลของร่างพระราชบัญญัติในเรื่องนี้ในการประกาศในราชกิจจานุเบกษาต่อไป 3. ให้กระทรวงพาณิชย์เป็นหน่วยงานหลักรับข้อสังเกตของคณะกรรมาธิการวิสามัญฯ สภาผู้แทนราษฎรและวุฒิสภาดังกล่าว ไปพิจารณาร่วมกับกระทรวงการคลัง กระทรวงมหาดไทย และหน่วยงานที่เกี่ยวข้องเพื่อพิจารณาศึกษาแนวทางและความเหมาะสม และสรุปผลการพิจารณาหรือผลการดำเนินการเกี่ยวกับเรื่องดังกล่าวในภาพรวม แล้วส่งให้สำนักเลขาธิการคณะรัฐมนตรี ภายใน 30 วัน นับแต่วันที่ได้รับแจ้งคำสั่งเพื่อนำเสนอคณะรัฐมนตรีต่อไป สาระสำคัญของเรื่อง 1. ร่างพระราชบัญญัติหอการค้า (ฉบับที่ ..) พ.ศ. .... มีสาระสำคัญเป็นการแก้ไขเพิ่มเติมพระราชบัญญัติหอการค้า พ.ศ. 2509 โดยแก้ไขเพิ่มเติมหน้าที่ของหอการค้าให้ดำเนินภารกิจที่เกี่ยวข้องกับการส่งเสริมการค้า (เช่น การจัดตั้งศูนย์ไกล่เกลี่ยและประนอมข้อพิพาททางการค้า) การเพิ่มข้อยกเว้นเพื่อให้หอการค้าสามารถประกอบวิสาหกิจเพื่อส่งเสริมการค้าได้มากขึ้น และแก้ไขเพิ่มเติมหลักเกณฑ์การเลิกหอการค้าเพื่อให้มีความรัดกุมมากยิ่งขึ้น รวมทั้งยกเลิกการกำหนดเพดานอัตราค่าธรรมเนียมท้ายพระราชบัญญัติให้สอดคล้องกับสภาพเศรษฐกิจในปัจจุบัน ซึ่งร่างพระราชบัญญัติดังกล่าวได้ผ่านความเห็นชอบจากรัฐสภาและอยู่ระหว่างดำเนินการนำขึ้นทูลเกล้าฯ ถวาย เพื่อทรงลงพระปรมาภิไธย และประกาศใช้บังคับเป็นกฎหมายต่อไป 2. คณะกรรมาธิการวิสามัญพิจารณาร่างพระราชบัญญัติหอการค้า (ฉบับที่ ..) พ.ศ. ....ของสภาผู้แทนราษฎรและวุฒิสภา เห็นว่าเมื่อยกเลิกค่าธรรมเนียมท้ายพระราชบัญญัติหอการค้า พ.ศ. 2509 ตามมาตรา 7 ของร่างพระราชบัญญัติหอการค้า (ฉบับที่ ..) พ.ศ. …. สมควรแก้ไขเพิ่มเติมเหตุผลประกอบร่างพระราชบัญญัติดังกล่าวให้มีความสอดคล้องกันกับบทบัญญัติที่เกี่ยวข้อง รวมทั้งมีข้อสังเกตว่ากระทรวงพาณิชย์ ควรเปิดโอกาสให้หอการค้าได้มีส่วนร่วมในการออกแบบและนำโครงการเกี่ยวกับการส่งเสริมการค้าและการพัฒนาเศรษฐกิจไปสู่การปฏิบัติ และร่วมกันพิจารณาแนวทางการเตรียมความพร้อมเกี่ยวกับการกำหนดให้บริษัทจดทะเบียนทุกรายต้องเป็นสมาชิกของหอการค้า การพัฒนาผู้ประกอบการรุ่นใหม่ วิสาหกิจขนาดกลางและขนาดย่อม (SMEs) เพื่อให้ธุรกิจเหล่านี้สามารถแข่งขันได้ในอนาคต โดยให้มีการสนับสนุนงบประมาณ การจัดสัมมนาให้ความรู้แก่สมาชิกหอการค้าอย่างต่อเนื่อง และกระทรวงการคลังควรพิจารณาให้สิทธิประโยชน์ทางภาษีเพิ่มเติมแก่สมาชิกหอการค้าและผู้บริจาคเงินช่วยเหลือโครงการและกิจกรรมเพื่อประโยชน์สาธารณะของหอการค้า รวมทั้งเห็นควรให้กระทรวงมหาดไทยวางแผนและจัดสรรงบประมาณเพื่อสนับสนุนและส่งเสริมความร่วมมือให้แก่หน่วยงานส่วนภูมิภาคและองค์กรปกครองส่วนท้องถิ่น เพื่อให้การพัฒนาเศรษฐกิจท้องถิ่นเป็นไปอย่างมีประสิทธิภาพและยั่งยืน 3. เรื่อง มาตรการช่วยเหลืออสังหาริมทรัพย์ภายใต้ Flexible Plus Program คณะรัฐมนตรีมีมติอนุมัติดังนี้ 1. อนุมัติในหลักการร่างประกาศกระทรวงมหาดไทย เรื่อง การอนุญาตให้คนต่างด้าวซึ่งได้รับ บัตรสมาชิกพิเศษ (Thailand Privilege Card) อยู่ในราชอาณาจักรเป็นกรณีพิเศษเพื่อการทำงาน และร่างหลักเกณฑ์และเงื่อนไขการอนุญาตให้คนต่างด้าวซึ่งได้รับบัตรสมาชิกพิเศษ (Thailand Privilege Card) อยู่ในราชอาณาจักรเป็นกรณีพิเศษเพื่อการทำงาน รวม 2 ฉบับ ตามที่กระทรวงการท่องเที่ยวและกีฬาเสนอ และให้ส่งสำนักงานคณะกรรมการกฤษฎีกาตรวจพิจารณาเป็นเรื่องด่วน แล้วดำเนินการต่อไปได้ 2. ให้กระทรวงมหาดไทย กระทรวงแรงงาน สำนักงานตรวจคนเข้าเมืองและหน่วยงานที่เกี่ยวข้องดำเนินการเกี่ยวกับมาตรการในเรื่องนี้ในส่วนที่เกี่ยวข้องกับอำนาจหน้าที่ของตน 3. ให้กระทรวงมหาดไทยและสำนักงานสภาพัฒนาการเศรษฐกิจและสังคมแห่งชาติรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไปได้ ทั้งนี้ กก. เสนอว่า 1. บริษัท ไทยแลนด์ พริวิเลจ คาร์ด จำกัด ซึ่งจัดตั้งขึ้นตามมติคณะรัฐมนตรี เมื่อวันที่ 29 กรกฎาคม 2546 โดยมีการท่องเที่ยวแห่งประเทศไทย (ททท.) เป็นผู้ถือหุ้นทั้งหมดได้ดำเนินโครงการบัตรสมาชิกภายใต้ ชื่อโครงการบัตรสมาชิกพิเศษ (Thailand Privilege Card) เพื่อเป็นทางเลือกสำหรับนักท่องเที่ยวชาวต่างชาติที่ประสงค์จะเดินทางเข้ามาพำนักระยะยาวในประเทศไทย โดยสมาชิกบัตรพิเศษดังกล่าวจะได้รับการตรวจลงตราประเภทคนอยู่ชั่วคราวเป็นพิเศษ Privilege Entry Visa (PE) ซึ่งอยู่ในกลุ่มการตรวจลงตราประเภทนักท่องเที่ยว (Tourist Visa) อันส่งผลให้ชาวต่างชาติที่ได้รับการตรวจลงตราประเภทดังกล่าวไม่สามารถประกอบธุรกิจหรือทำงานได้ โดยสมาชิกบัตรพิเศษจะได้รับสิทธิประโยชน์ต่าง ๆ ตามประเภทของบัตรสมาชิกพิเศษ เช่น การบริการอำนวยความสะดวกที่สนามบิน บริการรถรับส่ง การตรวจสุขภาพประจำปีส่วนลดร้านค้า ร้านอาหาร และโรงแรม เป็นต้น 2. เนื่องจากสถานการณ์การแพร่ระบาดของโรคติดเชื้อไวรัสโคโรนา 2019 ได้ส่งผลกระทบต่ออุตสาหกรรมการท่องเที่ยวและธุรกิจที่เกี่ยวเนื่อง รวมถึงเศรษฐกิจโดยรวมของประเทศ บริษัทฯ จึงได้เล็งเห็นโอกาสในการสนับสนุนนโยบายรัฐบาลด้วยการเปิดรับนักท่องเที่ยวต่างชาติกลุ่มศักยภาพสูงภายใต้แนวคิดที่จะขยายสิทธิประโยชน์ตามข้อ 1 ให้รองรับกลุ่มนักลงทุนชาวต่างชาติที่มีคุณภาพและมีกำลังซื้อสูง เพื่อกระตุ้นเศรษฐกิจ ในกลุ่มอสังหาริมทรัพย์ กลุ่มธุรกิจ และภาคอุตสาหกรรมที่เกี่ยวเนื่องผ่านบัตรสมาชิกพิเศษในรูปแบบของโครงการ Flexible Plus Program ซึ่งผู้เข้าร่วมโครงการจะต้องลงทุนในประเทศไทยตามประเภทของการลงทุนที่บริษัทฯ กำหนด ในมูลค่าการลงทุนไม่ต่ำกว่าหนึ่งล้านเหรียญดอลลาร์สหรัฐ ภายในกำหนดระยะเวลา 1 ปี นับจากเข้าร่วมโครงการ และให้ผู้เข้าร่วมโครงการสามารถขอรับใบอนุญาตทำงาน (Work Permit) ในราชอาณาจักรได้ ซึ่งโดยปกติคนต่างด้าวที่ประสงค์จะทำงานต้องมีวีซ่า NON-IMMIGRANT-B โดยคนต่างด้าวต้องให้นายจ้างหรือสถานประกอบการจัดเตรียมและส่งสัญญาจ้างพร้อมเอกสารการดำเนินงานธุรกิจของสถานประกอบการนำไปยื่นต่อสถานทูตไทยในประเทศของคนต่างด้าวพิจารณาออกวีซ่า โดยเมื่อคนต่างด้าวได้รับวีซ่านั้นแล้ว จึงเดินทางเข้ามาในราชอาณาจักรและยื่นขอรับใบอนุญาตทำงาน 3. ในคราวประชุมคณะกรรมการบริหารสถานการณ์เศรษฐกิจจากผลกระทบของการระบาดของโรคติดเชื้อไวรัสโคโรนา 2019 (คบศ.) ครั้งที่ 5/2563 เมื่อวันที่ 18 พฤศจิกายน 2563 ที่ประชุมได้มีมติมอบหมายให้ ททท. หารือกับหน่วยงานที่เกี่ยวข้องเพื่อจัดทำรายละเอียดของโครงการ Flexible Plus Program ตามข้อ 2 ในการให้สิทธิประโยชน์เกี่ยวกับการตรวจลงตราประเภทคนอยู่ชั่วคราวเป็นพิเศษให้สามารถขอใบอนุญาตทำงาน สำหรับคนต่างด้าวในราชอาณาจักรซึ่งมิใช่งานที่ห้ามคนต่างด้าวทำตลอดระยะเวลาที่ได้รับอนุญาตให้อยู่ ในราชอาณาจักร ตามสิทธิประโยชน์ของบัตรสมาชิกพิเศษภายใต้เงื่อนไขของโครงการดังกล่าว ซึ่ง ททท. ได้จัดประชุมหารือรายละเอียดของโครงการดังกล่าวร่วมกับหน่วยงานที่เกี่ยวข้องแล้วเมื่อวันที่ 9 ธันวาคม 2563 ที่ประชุมมีมติสรุปได้ดังนี้ 3.1 เห็นชอบหลักการในเงื่อนไขการลงทุนเพื่อเข้าร่วมโครงการจำนวน 3 ประเภท ได้แก่ (1) การลงทุนด้านอสังหาริมทรัพย์ (2) การลงทุนในบริษัทจำกัดหรือบริษัทมหาชนจำกัด ในประเทศไทย และ(3) การลงทุนในตลาดหลักทรัพย์ โดยต้องมีเอกสารหลักฐานในการลงทุนตลอดระยะเวลาที่ร่วมโครงการ 3.2 เห็นชอบหลักการในการขอรับใบอนุญาตทำงาน (Work Permit) สำหรับสมาชิกบัตรพิเศษที่ได้ลงทุนตามเงื่อนไขของโครงการ โดยการดำเนินการขอรับใบอนุญาตทำงานให้เป็นไปตามกฎหมายและระเบียบที่เกี่ยวข้อง ทั้งนี้ ให้คุณสมบัติและอายุของใบอนุญาตทำงานไม่เกิน 2 ปี และต้องรายงานตัวทุก 90 วัน 3.3 เห็นชอบในการออกประกาศกระทรวงมหาดไทยโดยอาศัยอำนาจตามความในมาตรา 17 แห่งพระราชบัญญัติคนเข้าเมือง พ.ศ. 2522 เพื่อให้ผู้เข้าร่วมโครงการสามารถขอรับใบอนุญาตทำงานตามเงื่อนไขของโครงการได้ 4. ในคราวประชุม คบศ. ครั้งที่ 2/2564 เมื่อวันที่ 4 มิถุนายน 2564 ที่ประชุมได้มีมติมอบหมายให้ ททท. ประสานงานกับทีมปฏิบัติการเชิงรุกเพื่อเชิญชวนทั้งบริษัทเอกชนในประเทศและต่างประเทศ เพื่อพิจารณารายละเอียดของหลักเกณฑ์การให้สิทธิประโยชน์ผู้เข้าร่วมโครงการ Flexible Plus Program ให้มีความสอดคล้องกับแผนการดึงดูดกลุ่มประชากรที่มีความมั่งคั่งสูงตามข้อเสนอของทีมปฏิบัติการเชิงรุกฯ โดยเมื่อได้ข้อยุติแล้ว ให้ ททท. นำเสนอเรื่องนี้ต่อคณะรัฐมนตรีเพื่อพิจารณาต่อไปซึ่งได้ข้อสรุปว่า รายละเอียดหลักเกณฑ์การให้สิทธิประโยชน์ของโครงการสอดคล้องกับแผนการดึงดูดกลุ่มประชากรที่มีความมั่งคั่งสูงแล้ว โดยคาดการณ์ว่าหากมีผู้สนใจเข้าร่วมโครงการ Flexible Plus Program จำนวน 10,000 ราย จะทำให้มีเงินหมุนเวียนภายในประเทศจากการลงทุนประมาณ 300,000 ล้านบาท จึงขอให้ ททท. เสนอมาตรการช่วยเหลืออสังหาริมทรัพย์ภายใต้โครงการ Flexible Plus Program ต่อคณะรัฐมนตรีเพื่อพิจารณาต่อไป สาระสำคัญของร่างกฎหมาย 1. ร่างประกาศกระทรวงมหาดไทย เรื่อง การอนุญาตให้คนต่างด้าวซึ่งได้รับบัตรสมาชิกพิเศษ (Thailand Privilege Card) อยู่ในราชอาณาจักรเป็นกรณีพิเศษเพื่อการทำงาน มีสาระสำคัญ ดังนี้ 1.1 กำหนดให้คนต่างด้าวที่ได้รับบัตรสมาชิกพิเศษ (Thailand Privilege Card)ตามประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ ลงวันที่ 22 กุมภาพันธ์ พ.ศ. 2556 และมีคุณสมบัติตามหลักเกณฑ์และเงื่อนไขตามข้อ 2 รวมถึงคู่สมรสและบุตรที่ชอบด้วยกฎหมายซึ่งมีอายุไม่เกิน 20 ปี ของคนต่างด้าวดังกล่าว สามารถขอเปลี่ยนประเภทการตรวจลงตรา เป็นประเภทคนอยู่ชั่วคราวเป็นกรณีพิเศษเพื่อการทำงาน (Non-Immigrant Visa) มีระยะเวลาคราวละ 5 ปี ตลอดระยะเวลาการลงทุนในโครงการ Flexible Plus Program 1.2 กำหนดให้คนต่างด้าวที่ได้รับการเปลี่ยนประเภทการตรวจลงตราตามข้อ 1.1 สามารถยื่นขอใบอนุญาตทำงานตามกฎหมายว่าด้วยการบริหารจัดการการทำงานของคนต่างด้าวได้ 1.3 กำหนดให้การอนุญาตให้คนต่างด้าวและผู้ติดตามอยู่ในราชอาณาจักรเป็นกรณีพิเศษตามร่างประกาศนี้เป็นอันสิ้นผลในกรณีดังต่อไปนี้ (1) ไม่ปฏิบัติตามหลักเกณฑ์และเงื่อนไขตามข้อ 2 (2) การอนุญาตทำงานเป็นอันสิ้นผลตามกฎหมายว่าด้วยการบริหารจัดการการทำงานของคนต่างด้าว (3) มีพฤติการณ์เป็นที่น่าเชื่อว่าเป็นบุคคลที่เป็นภัยต่อสังคมหรือถูกรัฐบาลต่างประเทศออกหมายจับ หรือถูกรัฐบาลไทยหรือรัฐบาลต่างประเทศเนรเทศ หรือเพิกถอนสิทธิการอยู่ในราชอาณาจักร 2. ร่างหลักเกณฑ์และเงื่อนไขการอนุญาตให้คนต่างด้าวซึ่งได้รับบัตรสมาชิกพิเศษ (Thailand Privilege Card) อยู่ในราชอาณาจักรเป็นกรณีพิเศษเพื่อการทำงานมีสาระสำคัญเป็นการกำหนดคุณสมบัติของผู้มีสิทธิเข้าร่วมโครงการ Flexible Plus Program สรุปได้ดังนี้ 2.1 คนต่างด้าวต้องเป็นสมาชิกพิเศษ (Thailand Privilege Card) โดยในกรณีที่เป็นสมาชิกพิเศษรายเดิม ต้องมีอายุบัตรสมาชิกพิเศษคงเหลืออยู่ไม่ต่ำกว่า 5 ปี สำหรับสมาชิกพิเศษรายใหม่ จะต้องสมัครบัตรสมาชิกพิเศษประเภทที่มีมูลค่าบัตรตั้งแต่ 1 ล้านบาทขึ้นไป และมีอายุบัตรตั้งแต่ 10 ปีขึ้นไป 2.2 คนต่างด้าวต้องได้รับการตรวจลงตราประเภทคนอยู่ชั่วคราวเป็นกรณีพิเศษ Privilege Entry Visa (PE) ตามประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ ลงวันที่ 22 กุมภาพันธ์ พ.ศ. 2556 2.3 คนต่างด้าวต้องนำเงินเข้ามาลงทุนในประเทศไทย ภายในระยะเวลา 1 ปี นับแต่วันที่แจ้งความประสงค์ขอเข้าร่วมโครงการ Flexible Plus Program หรือนับแต่วันที่ได้รับอนุมัติให้เป็นสมาชิกพิเศษ โดยมีมูลค่าการลงทุนรวมกันไม่ต่ำกว่า 1 ล้านเหรียญดอลลาร์สหรัฐ ซึ่งประกอบไปด้วย 3 ประเภท ได้แก่ (1) ลงทุนด้านอสังหาริมทรัพย์ตามสิทธิของชาวต่างชาติที่พึงได้รับ (2) ลงทุนในบริษัทจำกัดหรือบริษัทมหาชนจำกัด (3) ลงทุนในตลาดหลักทรัพย์ เช่น หุ้นสามัญ หุ้นกู้ หรือหน่วยลงทุน ที่ได้รับอนุมัติจากคณะกรรมการกำกับหลักทรัพย์และตลาดหลักทรัพย์ 2.4 คนต่างด้าวต้องมีคุณสมบัติครบถ้วนตามกฎหมายว่าด้วยการบริหารจัดการการทำงานของคนต่างด้าว เศรษฐกิจ – สังคม คณะรัฐมนตรีมีมติเห็นชอบการยกเลิกการเข้าใช้พื้นที่ศูนย์ราชการเฉลิมพระเกียรติ 80 พรรษา 5 ธันวาคม 2550 (ศูนย์ราชการฯ) ตั้งแต่วันที่ 1 ตุลาคม 2569 เป็นต้นไป ตามที่กระทรวงทรัพยากรธรรมชาติและสิ่งแวดล้อม (ทส.) เสนอ ทั้งนี้ ให้ ทส. และกระทรวงการคลัง (กค.) (กรมธนารักษ์) รับความเห็นของหน่วยงานที่เกี่ยวข้องไปพิจารณาดำเนินการในส่วนที่เกี่ยวข้องต่อไปด้วย4. เรื่อง การยกเลิกการเข้าใช้พื้นที่ศูนย์ราชการเฉลิมพระเกียรติ 80 พรรษา 5 ธันวาคม 2550 สาระสำคัญของเรื่อง ทส. รายงานว่า 1. ทส. (กรมทรัพยากรทางทะเลและชายฝั่ง) ได้เช่าพื้นที่ศูนย์ราชการฯ (ตั้งแต่ปี 2551 จนถึงปัจจุบัน) โดยต่อมา ทส. (กรมทรัพยากรทางทะเลและชายฝั่ง) แจ้งความประสงค์ต่อกระทรวงการคลัง (กค.) (กรมธนารักษ์) เพื่อขอยกเลิกการเข้าใช้พื้นที่ดังกล่าว และขอใช้พื้นที่ซึ่งเป็นที่ของราชพัสดุสำหรับเป็นที่ตั้งอาคารสำนักงานกรมทรัพยากรทางทะเลและชายฝั่งแห่งใหม่ มีรายละเอียด สรุปได้ ดังนี้ ประเด็น รายละเอียด สถานที่ทำการ (ปัจจุบัน) ทส. (กรมทรัพยากรทางทะเลและชายฝั่ง) ได้เช่าพื้นที่ชั้น 5 - 9 อาคารรัฐประศาสนภักดี พื้นที่ศูนย์ราชการฯ ขนาดพื้นที่ 8,540 ตารางเมตร ซึ่งต้องจ่ายค่าเช่าพื้นที่เป็นจำนวนเงินทั้งสิ้น 45.15 ล้านบาทต่อปี เหตุผล/การยกเลิกการเข้าใช้พื้นที่ศูนย์ราชการฯ ทส. (กรมทรัพยากรทางทะเลและชายฝั่ง) มีการปรับปรุงโครงสร้างการแบ่งงานภายใน และการกำหนดตำแหน่งส่วนกลางเพิ่มเติมทำให้มีจำนวนเจ้าหน้าที่ที่ปฏิบัติงานเพิ่มขึ้น (ปัจจุบันมีเจ้าหน้าที่จำนวนไม่น้อยกว่า 600 คน) และมีแนวโน้มเพิ่มขึ้นอย่างต่อเนื่อง ส่งผลให้พื้นที่ในการปฏิบัติงานเดิมไม่สามารถรองรับจำนวนเจ้าหน้าที่และจัดเก็บวัสดุอุปกรณ์ได้อย่างเพียงพอ - ภารกิจของกรมทรัพยากรทางทะเลและชายฝั่งมีความจำเป็นต้องใช้เรือสำหรับการปฏิบัติหน้าที่ทางทะเล ซึ่งสำนักงานส่วนกลางขณะนี้ไม่มีสถานที่ที่เหมาะสมสำหรับจอดเรือ ทำให้ต้องนำเรือไปฝากจอด ณ สถานที่ต่าง ๆ จึงมีความจำเป็นในการจัดหาสถานที่ตั้งสำนักงานใหม่ที่มีท่าเทียบเรือเพื่อความสะดวกรวดเร็วและปลอดภัยในการปฏิบัติงานตามภารกิจต่าง ๆ สถานที่ทำการ (ใหม่) พื้นที่ราชพัสดุแปลงหมายเลขทะเบียน กท. 175 แขวงวัดสามพระยา เขตพระนคร กรุงเทพมหานคร เนื้อที่ 2 ไร่ 2 งาน 84 ตารางวา บริเวณซอย วัดสามพระยา ใกล้สะพานพระราม 8 มีความเหมาะสมสำหรับการสร้างอาคารสำนักงานและท่าเทียบเรือ เนื่องจากมีพื้นที่ติดริมแม่น้ำเจ้าพระยา ซึ่งสามารถเดินทางและปฏิบัติงานได้อย่างสะดวกทั้งทางบกและทางน้ำ 2. ทส. (กรมทรัพยากรทางทะเลและชายฝั่ง) ได้ส่งเรื่องเกี่ยวกับการขอยกเลิกการใช้พื้นที่ ศูนย์ราชการฯ และขอใช้พื้นที่ราชพัสดุแปลงหมายเลขทะเบียน กท. 175 แขวงวัดสามพระยา เขตพระนคร กรุงเทพมหานคร ต่อ กค. (กรมธนารักษ์) แล้ว โดย กค. (กรมธนารักษ์) พิจารณาแล้วเห็นว่า กค. (กรมธนารักษ์) ได้อนุญาตให้ สำนักงาน ก.พ.ร. ใช้ที่ราชพัสดุแปลงหมายเลขทะเบียน กท. 175 แขวงวัดสามพระยา เขตพระนคร กรุงเทพมหานคร เนื้อที่ 2 ไร่ 2 งาน 84 ตารางวา พร้อมสิ่งปลูกสร้างจำนวน 4 รายการ เพื่อเป็นสถานที่ทำการของสำนักงาน ก.พ.ร. ดังนั้น จึงขอให้กรมทรัพยากรทางทะเลและชายฝั่งทำความตกลงกับสำนักงาน ก.พ.ร. ในการส่งคืนที่ราชพัสดุแปลงดังกล่าวให้กรมธนารักษ์ โดยต่อมากรมธนารักษ์ได้แจ้งว่า ได้รับแจ้งจากสำนักงาน ก.พ.ร. ว่ามีการเปลี่ยนพื้นที่ขอใช้ประโยชน์จากที่ราชพัสดุแปลงหมายเลขทะเบียน กท. 175 แขวงวัดสามพระยา เขตพระนคร กรุงเทพมหานคร ไปเป็นที่ราชพัสดุแปลงหมายเลขทะเบียน กท. 439 แขวงสามเสนใน เขตพญาไท กรุงเทพมหานคร ซึ่งหากสำนักงาน ก.พ.ร. ส่งคืนที่ราชพัสดุแปลงหมายเลขทะเบียน กท. 175 แขวงวัดสามพระยา เขตพระนคร กรุงเทพมหานคร เรียบร้อยแล้ว กรมธนารักษ์ไม่ขัดข้องในหลักการที่กรมทรัพยากรทางทะเลและชายฝั่งจะใช้ที่แปลงดังกล่าวเพื่อเป็นสถานที่ทำการและท่าเทียบเรือสำหรับจอดเรือตามที่ ทส. (กรมทรัพยากรทางทะเลและชายฝั่ง) เสนอ 5. เรื่อง การพิจารณาขยายเวลาการปรับลดอัตราเงินนำส่งจากสถาบันการเงินเป็นการชั่วคราวในปี 2565 คณะรัฐมนตรีรับทราบตามที่กระทรวงการคลัง (กค.) เสนอการพิจารณาขยายเวลาการปรับลดอัตราเงินนำส่งจากสถาบันการเงินเป็นการชั่วคราวในปี 2565 [เป็นการดำเนินการตามมติคณะรัฐมนตรี (10 เมษายน 2555) ที่ให้ กค. ธนาคารแห่งประเทศไทย (ธปท.) และหน่วยงานที่เกี่ยวข้องพิจารณาดำเนินการตามความเห็นของสำนักงานสภาพัฒนาการเศรษฐกิจและสังคมแห่งชาติ โดยมีการหารืออย่างสม่ำเสมอถึงความเหมาะสมของอัตราการเรียกเก็บเงินนำส่งของสถาบันคุ้มครองเงินฝากและ ธปท. โดยคำนึงถึงปริมาณภาระหนี้ของกองทุนเพื่อการฟื้นฟูและพัฒนาระบบสถาบันการเงิน สถานการณ์ทางเศรษฐกิจโดยรวม และสถานะความมั่นคงของสถาบันการเงิน รวมทั้งความจำเป็นในการขยายภารกิจในการดูแลสถาบันการเงินของกองทุนเพื่อการฟื้นฟูและพัฒนาระบบสถาบันการเงิน และแจ้งความคืบหน้าแก่คณะรัฐมนตรีเพื่อทราบอย่างน้อยเป็นรายปี] สรุปสาระสำคัญได้ ดังนี้ 1. เนื่องจากการแพร่ระบาดของโรคติดเชื้อไวรัสโคโรนา 2019 (โควิด-19) มีความยืดเยื้อและมีความไม่แน่นอนสูง ส่งผลกระทบต่ออุปสงค์ในประเทศและกิจกรรมทางเศรษฐกิจโดยเฉพาะภาคบริการ ทำให้ภาคธุรกิจและประชาชนมีสถานะทางการเงินที่เปราะบางมากขึ้น แม้ภาครัฐจะดำเนินมาตรการกระตุ้นเศรษฐกิจและเยียวยาภาคธุรกิจและประชาชนอย่างต่อเนื่อง จึงคาดว่าภาคธุรกิจและประชาชนต้องการความช่วยเหลือจากสถาบันการเงินอย่างต่อเนื่อง ดังนั้น ธปท. จึงเห็นสมควรให้ขยายเวลาการปรับลดอัตราเงินนำส่งจากสถาบันการเงินเป็นการชั่วคราวอีก 1 ปี จากเดิมอัตราร้อยละ 0.46 ต่อปี เป็นร้อยละ 0.23 ต่อปี จนถึงสิ้นปี 2565 (กค. ไม่ขัดข้องกับผลการพิจารณาของ ธปท.) เพื่อลดภาระต้นทุนทางการเงินของสถาบันการเงินและส่งผ่านต้นทุนที่ลดลงดังกล่าวไปช่วยบรรเทาผลกระทบต่อภาคธุรกิจและประชาชน ทั้งนี้ ธปท. จะติดตามการดำเนินการดังกล่าว เพื่อให้มั่นใจว่าสถาบันการเงินได้ให้ความช่วยเหลือภาคธุรกิจและประชาชนอย่างเต็มที่ 2. ธปท. ได้ประเมินผลกระทบจากการขยายเวลาการปรับลดอัตราเงินนำส่งจากสถาบันการเงินดังกล่าว พบว่า ยังมีเงินเพียงพอสำหรับการชำระดอกเบี้ยหนี้เงินกู้ ตามพระราชกำหนดให้อำนาจกระทรวงการคลังกู้เงินและจัดการเงินกู้เพื่อช่วยเหลือกองทุนเพื่อการฟื้นฟูและพัฒนาระบบสถาบันการเงิน พ.ศ. 2541 (FIDF 1) และพระราชกำหนดให้อำนาจกระทรวงการคลังกู้เงินและจัดการเงินกู้เพื่อช่วยเหลือกองทุนเพื่อการฟื้นฟูและพัฒนาระบบสถาบันการเงิน ระยะที่สอง พ.ศ. 2545 (FIDF 3) ในช่วงเวลาดังกล่าว และประมาณการว่า การชำระคืนหนี้ต้นเงิน FIDF 1 และ FIDF 3 จะเสร็จสิ้นภายในปี 2574 เช่นเดิม 6. เรื่อง รายงานผลการดำเนินงานของคณะกรรมการนโยบายการเงิน (กนง.) ประจำครึ่งแรกของปี พ.ศ. 2564 คณะรัฐมนตรีรับทราบตามที่กระทรวงการคลัง (กค.) เสนอรายงานผลการดำเนินงานของคณะกรรมการนโยบายการเงิน (กนง.) ประจำครึ่งแรกของปี พ.ศ. 2564 (1 มกราคม - 30 มิถุนายน 2564) [เป็นการดำเนินการตามพระราชบัญญัติธนาคารแห่งประเทศไทย (ธปท.) พ.ศ. 2485 และที่แก้ไขเพิ่มเติม มาตรา 28/7 วรรคสอง ซึ่งบัญญัติให้ กนง. รายงานผลการดำเนินงานต่อคณะรัฐมนตรีทุกหกเดือน] สรุปสาระสำคัญได้ ดังนี้ 1. เป้าหมายนโยบายการเงินสำหรับปี 2564 คณะรัฐมนตรีมีมติ (22 ธันวาคม 2563) อนุมัติเป้าหมายนโยบายการเงินโดยกำหนดให้ใช้อัตราเงินเฟ้อทั่วไปในช่วงร้อยละ 1 - 3 ซึ่งเป็นระดับที่เหมาะสมกับพลวัตเงินเฟ้อที่เปลี่ยนแปลงไป โดยเฉพาะจากการเปลี่ยนแปลงด้านเทคโนโลยีและการเข้าสู่สังคมผู้สูงอายุ รวมทั้งเอื้อต่อการเติบโตทางเศรษฐกิจที่สอดคล้องกับศักยภาพของระบบเศรษฐกิจไทย 2. การประเมินภาวะเศรษฐกิจการเงินและแนวโน้ม 2.1 ภาวะเศรษฐกิจและแนวโน้ม 2.1.1 เศรษฐกิจไทยในไตรมาสที่ 1 ปี 2564 หดตัวร้อยละ 2.6 จากระยะเดียวกันของปีก่อน แต่ปรับตัวดีขึ้นจากไตรมาสก่อนที่หดตัวสูงร้อยละ 4.2 เนื่องจากการส่งออกสินค้าที่ขยายตัวดีในหลายหมวดซึ่งเป็นผลจากการฟื้นตัวของเศรษฐกิจประเทศคู่ค้า 2.1.2 ไตรมาสที่ 2 ปี 2564 เครื่องชี้เศรษฐกิจสะท้อนว่าเศรษฐกิจไทยจะกลับมาขยายตัวเป็นครั้งแรกตั้งแต่มีการแพร่ระบาดของโรคติดเชื้อไวรัสโคโรนา 2019 (โควิด-19) โดยมีสาเหตุหลักจากเศรษฐกิจในช่วงเดียวกันของปีก่อนหดตัวมาก อย่างไรก็ตาม เศรษฐกิจไทยมีแนวโน้มเติบโตชะลอลงจากไตรมาสแรกเนื่องจากการระบาดที่รุนแรงและยืดเยื้อมากขึ้น 2.1.3 เศรษฐกิจไทยปี 2564 มีแนวโน้มขยายตัวที่ร้อยละ 1.8 โดยมีแรงกระตุ้นของภาครัฐเพิ่มเติมจากพระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 ประกอบกับมีแผนการจัดหาและการกระจายวัคซีนที่ชัดเจนมากขึ้น รวมทั้งการส่งออกสินค้าที่ขยายตัวดีตามเศรษฐกิจประเทศคู่ค้า จึงเป็นแรงสนับสนุนให้เศรษฐกิจไทยชะลอลงไม่มากนัก ส่วนเศรษฐกิจไทยปี 2565 มีแนวโน้มขยายตัวที่ร้อยละ 3.9 โดยคาดว่าจะยังมีแรงสนับสนุนจากภาครัฐอย่างต่อเนื่อง รวมทั้งคาดว่าจะสามารถมีระดับภูมิคุ้มกันหมู่ได้ภายในช่วงครึ่งแรกของปี 2565 ซึ่งจะช่วยให้กิจกรรมทางเศรษฐกิจทยอยฟื้นตัวและเปิดรับนักท่องเที่ยวต่างชาติได้มากขึ้น อย่างไรก็ตาม เศรษฐกิจมีความเสี่ยงที่จะขยายตัวต่ำกว่ากรณีฐานค่อนข้างมาก เนื่องจาก (1) ความยืดเยื้อของการระบาดและการกลายพันธุ์ของโควิด-19 (2) เม็ดเงินเยียวยาและฟื้นฟูเศรษฐกิจอาจน้อยกว่าที่คาดการณ์ (3) ฐานะทางการเงินของภาคธุรกิจโดยเฉพาะภาคบริการอาจได้รับผลกระทบเพิ่มเติมจากการระบาดหลายระลอก และ (4) ปัญหาห่วงโซ่การผลิตหยุดชะงัก (Supply Disruption) และต้นทุนค่าขนส่งทางเรือที่เพิ่มขึ้น 2.2 ภาวะเงินเฟ้อและแนวโน้ม 2.2.1 อัตราเงินเฟ้อทั่วไปช่วงครึ่งแรกของปี 2564 เฉลี่ยอยู่ที่ร้อยละ 0.89 เพิ่มขึ้นจากช่วงครึ่งหลังของปี 2563 ที่ติดลบร้อยละ 0.56 มาอยู่ใกล้ของล่างของเป้าหมายนโยบายการเงิน เป็นผลจากราคาน้ำมันดิบที่ปรับลดลงมากในช่วงเดียวกันของปีก่อนและมาตรการช่วยเหลือค่าครองชีพของภาครัฐในช่วงการระบาดระลอกแรก ส่วนอัตราเงินเฟ้อพื้นฐานช่วงครึ่งแรกของปี 2564 เฉลี่ยอยู่ที่ร้อยละ 0.27 ใกล้เคียงกับครึ่งหลังของปี 2563 2.2.2 อัตราเงินเฟ้อคาดการณ์ทั้งในระยะสั้นและระยะยาวยังยึดเหนี่ยวอยู่ในกรอบเป้าหมายนโยบายการเงิน ทั้งนี้ กนง. ประเมินว่าอัตราเงินเฟ้อทั่วไปมีแนวโน้มอยู่ในกรอบเป้าหมายตลอดช่วงประมาณการตามต้นทุนพลังงานและเชื้อเพลิงที่ปรับเพิ่มขึ้นตามราคาน้ำมันดิบในตลาดโลก โดยอัตราเงินเฟ้อทั่วไปจะอยู่ที่ร้อยละ 1.2 ในปี 2564 และ 2565 ส่วนอัตราเงินเฟ้อพื้นฐานจะอยู่ที่ร้อยละ 0.2 และ 0.3 ในปี 2564 และ 2565 ตามลำดับ 2.3 เสถียรภาพระบบการเงินโดยรวมเปราะบางขึ้นจากผลกระทบของโควิด-19 ซึ่งระบาดในช่วงครึ่งปีแรกของปี 2564 ส่งผลให้เศรษฐกิจฟื้นตัวช้าและมีความไม่แน่นอนมากขึ้น อย่างไรก็ตาม ระบบสถาบันการเงินยังเข้มแข็งและสามารถรองรับคุณภาพสินเชื่อที่อาจด้อยลงในอนาคตได้ โดยเฉพาะความสามารถในการชำระหนี้ของภาคครัวเรือนที่อาจจะลดลงและธุรกิจบางส่วนยังประสบภาวะขาดทุนและมีความสามารถในการชำระหนี้ด้อยลง 3. การดำเนินนโยบายการเงิน ประกอบด้วย 3.1 การดำเนินนโยบายอัตราดอกเบี้ย ในช่วงครึ่งแรกของปี 2564 กนง. มีมติเป็นเอกฉันท์ให้คงอัตราดอกเบี้ยนโยบายไว้ที่ร้อยละ 0.5 ต่อปี โดยประเมินว่าเศรษฐกิจไทยมีแนวโน้มฟื้นตัวช้าลงและไม่ทั่วถึงมากขึ้นจากการระบาดของโควิด-19 ที่รุนแรงขึ้นในช่วงไตรมาสที่ 2 ดังนั้น กนง. เห็นว่า ควรเร่งจัดหาและกระจายวัคซีนให้เหมาะสม เพียงพอและทันการณ์ รวมทั้งเร่งดำเนินมาตรการด้านการเงินและการคลังให้เกิดประสิทธิผลในวงกว้าง โดยเฉพาะสินเชื่อฟื้นฟูและการปรับปรุงโครงสร้างหนี้ ซึ่งจะช่วยเหลือภาคธุรกิจและครัวเรือนได้อย่างตรงจุดมากกว่าการปรับลดอัตราดอกเบี้ยนโยบายที่ปัจจุบันอยู่ในระดับต่ำ 3.2 การดำเนินนโยบายอัตราแลกเปลี่ยน ในไตรมาสที่ 1 ของปี 2564 เงินบาทต่อดอลลาร์สหรัฐอ่อนค่าลงจากสิ้นปี 2563 ตามการแข็งค่าของเงินดอลลาร์สหรัฐ เนื่องจากการออกมาตรการกระตุ้นเศรษฐกิจขนาดใหญ่ของสหรัฐอเมริกา ทั้งนี้ กนง. เห็นควรผลักดันนโยบายการปรับระบบนิเวศเงินใหม่ของตลาดอัตราแลกเปลี่ยน (FX Ecosystem) อย่างต่อเนื่อง เพื่อแก้ไขปัญหาเชิงโครงสร้างของตลาดอัตราแลกเปลี่ยนไทยอย่างยั่งยืน 3.3 การดำเนินงานที่เกี่ยวข้องกับการรักษาเสถียรภาพระบบการเงิน เช่น กนง. ได้สนับสนุนให้ ธปท. ร่วมกับ กค. และภาคส่วนที่เกี่ยวข้องผลักดันมาตรการทางการเงินเพื่อช่วยเหลือฟื้นฟูผู้ประกอบธุรกิจที่ได้รับผลกระทบจากโควิด-19 เพิ่มเติม วงเงินรวม 350,000 ล้านบาท เพื่อส่งผ่านสภาพคล่องไปยังกลุ่มเป้าหมายได้มากขึ้น และ ธปท. ยังคงผ่อนคลายหลักเกณฑ์การจัดชั้นลูกหนี้ การกันเงินสำรองของสถาบันการเงิน รวมถึงให้สถาบันการเงินงดซื้อหุ้นคืนและห้ามไถ่ถอนหรือซื้อคืนตราสารเงินกองทุนก่อนครบกำหนด เว้นแต่มีแผนการออกทดแทน เพื่อดูแลความมั่นคงของระบบสถาบันการเงินให้สามารถรองรับสถานการณ์ที่ไม่แน่นอน 3.4 การสื่อสารนโยบายการเงิน ภายใต้สถานการณ์ที่มีความไม่แน่นอนสูง กนง. มีการเปิดเผยการวิเคราะห์และข้อมูลประกอบการประเมินพัฒนาการเศรษฐกิจและทิศทางนโยบายการเงินมากขึ้น โดยนำเสนอข้อมูลเศรษฐกิจการเงินบางส่วนที่ใช้ประกอบการประชุม รวมถึงการวิเคราะห์แนวโน้มเศรษฐกิจในกรณีต่าง ๆ เพื่อให้สาธารณชนรับทราบข้อมูลและประเด็นสำคัญที่มีนัยต่อการตัดสินนโยบาย รวมถึงให้สาธารณชนมีข้อมูลเพียงพอสำหรับเตรียมพร้อมรับมือกับแนวโน้มเศรษฐกิจที่อาจเปลี่ยนแปลงอย่างรวดเร็ว 7. เรื่อง สรุปผลการประชุมคณะหัวหน้าส่วนราชการระดับกระทรวงหรือเทียบเท่า ครั้งที่ 2/2564 คณะรัฐมนตรีมีมติรับทราบตามที่สำนักงาน ก.พ. เสนอสรุปผลการประชุมคณะหัวหน้าส่วนราชการระดับกระทรวงหรือเทียบเท่า ครั้งที่ 2/2564 เมื่อวันที่ 20 กันยายน 2564 ซึ่งมีนายกรัฐมนตรีเป็นประธาน โดยมีข้อสั่งการสำคัญ 5 ประเด็น เพื่อคณะรัฐมนตรีจะได้กำกับและติดตามการดำเนินงานของหัวหน้าส่วนราชการระดับกระทรวงหรือเทียบเท่าได้อย่างมีประสิทธิภาพต่อไป สรุปได้ ดังนี้ ข้อสั่งการ/การมอบหมายงาน ส่วนราชการที่เกี่ยวข้อง 1. ให้ขับเคลื่อนและปรับปรุงประสิทธิภาพการปฏิบัติงาน โดยมีการประสานรวบรวมข้อมูลจากผู้ปฏิบัติงานในพื้นที่ เพื่อสนับสนุนการทำงานร่วมกันในทุกภาคส่วน และเพื่อให้ทราบถึงความต้องการและปัญหาของประชาชนในพื้นที่อย่างแท้จริง ซึ่งจะส่งผลให้หน่วยงานสามารถแก้ไขและบรรเทาปัญหารวมถึงสร้างความสุขให้กับประชาชนได้ ทุกส่วนราชการ 2. ให้ปรับรูปแบบการทำงานเพื่อรองรับวิถีชีวิตใหม่ โดยมีการนำเทคโนโลยีดิจิทัลมาใช้ในการทำงาน มีการเชื่อมโยงข้อมูลระหว่างหน่วยงานเพื่อบูรณาการการทำงานให้มีความเป็นเอกภาพ 3. ให้พัฒนาการเรียนรู้ของข้าราชการที่ปฏิบัติงานในพื้นที่ให้มีความรู้ความเข้าใจเกี่ยวกับการทำงานของส่วนราชการต่าง ๆ เพื่อถ่ายทอดข้อมูลสร้างการรับรู้ และความเข้าใจของประชาชนต่อการขับเคลื่อนงานของส่วนราชการ กระทรวงมหาดไทย 4. ให้ทบทวนรูปแบบการเรียนการสอนเพื่อให้สอดคล้องเหมาะสมกับธรรมชาติการเรียนรู้ของเด็ก เน้นรูปแบบการเรียนการสอนให้เด็กได้เรียนรู้หลักวิธีคิดแทนการสอนให้ท่องจำ จัดระยะเวลาในการเรียนที่เหมาะสม รวมถึงจัดกิจกรรมเพื่อเสริมสร้างประสบการณ์การเรียนรู้นอกห้องเรียน นอกจากนี้ ให้มีการปรับรูปแบบการเรียนการสอนผ่านระบบออนไลน์ ให้มีความแตกต่างจากการสอนในชั้นเรียนตามปกติ กระทรวงศึกษาธิการ 5. ให้สรุปผลสัมฤทธิ์การทำงานอย่างเป็นรูปธรรมที่เชื่อมโยงกับยุทธศาสตร์ชาติ แผนแม่บทภายใต้ยุทธศาสตร์ชาติ และแผนการปฏิรูปประเทศ โดยรายงานความก้าวหน้าการทำงานทุกรอบ 3 เดือน ต่อหัวหน้าส่วนราชการ ทุกส่วนราชการ 8. เรื่อง ผลการพิจารณารายงานการพิจารณาศึกษา เรื่อง การบริหารจัดการฐานข้อมูลแห่งชาติเพื่อการพัฒนาประเทศอย่างยั่งยืน สร้างความเท่าเทียม ดูแลประชาชนอย่างทั่วถึง ช่วยเหลือทันท่วงทีของคณะกรรมาธิการการแรงงาน วุฒิสภา คณะรัฐมนตรีมีมติรับทราบผลการพิจารณารายงานการพิจารณาศึกษา เรื่อง การบริหารจัดการฐานข้อมูลแห่งชาติเพื่อการพัฒนาประเทศอย่างยั่งยืน สร้างความเท่าเทียม ดูแลประชาชนอย่างทั่วถึง ช่วยเหลือทันท่วงที ของคณะกรรมาธิการการแรงงาน วุฒิสภา ตามที่กระทรวงมหาดไทย (มท.) เสนอ และแจ้งให้สำนักงานเลขาธิการวุฒิสภาทราบต่อไป เรื่องเดิม 1. สำนักงานเลขาธิการวุฒิสภา ได้เสนอรายงานการพิจารณาศึกษา เรื่อง การบริหารจัดการฐานข้อมูลแห่งชาติเพื่อการพัฒนาประเทศอย่างยั่งยืน สร้างความเท่าเทียม ดูแลประชาชนอย่างทั่วถึง ช่วยเหลือทันท่วงที ของคณะกรรมาธิการการแรงงาน วุฒิสภามาเพื่อดำเนินการ โดยคณะกรรมาธิการฯ ได้มีข้อเสนอแนะว่า รัฐบาลควรพิจารณากำหนดให้การบริหารจัดการฐานข้อมูลแห่งชาตินี้เป็นวาระแห่งชาติ เป็นประเด็นสำคัญในการบริหารราชการและการกำหนดนโยบายให้หน่วยงานที่เกี่ยวข้องดำเนินการอย่างบูรณาการร่วมกันเพื่อกำหนดแนวทางรูปแบบ และระบบที่มีประสิทธิภาพสอดคล้องกับภารกิจหน้าที่ของหน่วยงานต่าง ๆ และสอดคล้องกับสภาพปัญหาความต้องการของประชาชน รวมทั้งกำหนดแผนการดำเนินงานและการสนับสนุนงบประมาณทั้งแผนระยะสั้นและระยะยาว เพื่อให้การบริหารจัดการฐานข้อมูลแห่งชาติเป็นไปอย่างมีประสิทธิภาพ 2. รองนายกรัฐมนตรี (พลเอก ประวิตร วงษ์สุวรรณ) สั่งและปฏิบัติราชการแทนนายกรัฐมนตรีพิจารณาแล้วมีคำสั่งให้ มท. เป็นหน่วยงานหลักรับรายงานพร้อมข้อเสนอแนะของคณะกรรมาธิการฯ ไปพิจารณาร่วมกับกระทรวงเกษตรและสหกรณ์ (กษ.) กระทรวงการคลัง (กค.)กระทรวงดิจิทัลเพื่อเศรษฐกิจและสังคม (ดศ.) กระทรวงการพัฒนาสังคมและความมั่นคงของมนุษย์ (พม.) กระทรวงยุติธรรม (ยธ.) กระทรวงแรงงาน (รง.) กระทรวงศึกษาธิการ (ศธ.) และหน่วยงานที่เกี่ยวข้อง เพื่อพิจารณาศึกษาแนวทางและความเหมาะสมของรายงานพร้อมข้อเสนอแนะดังกล่าว และสรุปผลการพิจารณาหรือผลการดำเนินการเกี่ยวกับเรื่องดังกล่าวในภาพรวม แล้วส่งให้สำนักเลขาธิการคณะรัฐมนตรีภายใน 30 วัน นับแต่วันที่ได้รับแจ้งคำสั่ง เพื่อนำเสนอคณะรัฐมนตรีต่อไป ข้อเท็จจริง มท. ได้ดำเนินการตามคำสั่งรองนายกรัฐมนตรีตามข้อ 2 แล้ว โดยหน่วยงานที่เกี่ยวข้องเห็นด้วยกับรายงานและข้อเสนอแนะดังกล่าว โดยสรุปผลการพิจารณาได้ ดังนี้ ข้อเสนอแนะ ผลการพิจารณาศึกษา 1. ควรกำหนดให้การบริหารจัดการฐานข้อมูลแห่งชาติเป็นวาระแห่งชาติเป็นประเด็นสำคัญในการบริหารราชการและการกำหนดนโยบายโดยกำหนดให้หน่วยงานที่เกี่ยวข้องดำเนินการอย่างบูรณาการร่วมกันเพื่อกำหนดแนวทาง รูปแบบ และระบบที่มีประสิทธิภาพสอดคล้องกับภารกิจหน้าที่ของหน่วยงานต่าง ๆ และสอดคล้องกับสภาพปัญหาความต้องการของประชาชน - กษ. เห็นว่า การพัฒนาไปสู่รัฐบาลดิจิทัล จำเป็นต้องมีบุคลากรที่มีทักษะและความเชี่ยวชาญเฉพาะ เช่น ตำแหน่ง Data Scientist หรือ Data Engineer โดยหน่วยงานกลางที่เกี่ยวข้องควรเพิ่มหรือปรับเปลี่ยนตำแหน่งที่จำเป็นต่อการทำงาน ส่วนหน่วยงานควรปรับโครงสร้างองค์กรและการวางแผนอัตรากำลังคนให้สอดคล้องกับบริบทใหม่ พร้อมทั้งให้ความสำคัญกับการให้ทุนการศึกษาหรือการอบรม เพื่อพัฒนาของบุคลากร 2. ควรกำหนดให้มีหน่วยงานรับผิดชอบหลักในการดำเนินการเบื้องต้น ทั้งด้านการวางโครงสร้างฐานข้อมูล การเสริมสร้างความเข้มแข็งของกลไก การบูรณาการและการประสานการดำเนินการระหว่างหน่วยงานในระดับต่าง ๆ - กษ. ได้ตั้งศูนย์ข้อมูลเกษตรแห่งชาติ (National Agricultural Big Data Center: NABC) ภายใต้สำนักงานเศรษฐกิจการเกษตร มีภารกิจหลักในการจัดทำ Big Data ด้านเกษตรที่มีความครบถ้วน สำหรับใช้ในการบริหารจัดการและการวางแผนด้านการเกษตรแบบครบวงจร นอกจากนี้ เห็นว่า หน่วยงานรัฐที่รับผิดชอบในการจัดทำข้อมูล ควรเร่งดำเนินการตามแนวทางการทำธรรมาภิบาลข้อมูลและการจัดทำบัญชีข้อมูลของสำนักงานพัฒนารัฐบาลดิจิทัล (องค์การมหาชน) (สพร.) รวมถึงแนวทางการจัดทำมาตรฐานข้อมูลภาครัฐ มาตรฐานสถิติของสำนักงานสถิติแห่งชาติ (สสช.) และมาตรฐานข้อมูลภูมิศาสตร์ภายใต้โครงสร้างพื้นฐานภูมิสารสนเทศ (National Spatial Data Infrastructure: NSDI) ของสำนักงานพัฒนาเทคโนโลยีอวกาศและ ภูมิสารสนเทศ (องค์การมหาชน) (GISTDA) เพื่อทำให้การแลกเปลี่ยนข้อมูลและการนำข้อมูลไปใช้ประโยชน์เป็นไปอย่างมีประสิทธิภาพ - รง. เห็นว่า ควรให้ ดศ. กำหนดหน่วยงานกลางที่จะดูแลการบริหารจัดการฐานข้อมูลแห่งชาติฯ และกำหนดมาตรฐานการเชื่อมโยงข้อมูลของ ทุกกระทรวง รวมถึงการออกแบบและสร้าง Digital Platform เดียวในการให้บริการประชาชน - ยธ. เห็นว่า การกำหนดให้มีคณะกรรมการบริหารจัดการฐานข้อมูลแห่งชาติเป็นหน่วยงานที่รับผิดชอบหลักอาจพิจารณาถึงอำนาจหน้าที่ของหน่วยงานที่มีอยู่ในปัจจุบันประกอบด้วย เพื่อไม่ให้เกิดความซ้ำซ้อนในการดำเนินงานในอนาคต 3. ควรกำหนดแผนการดำเนินงานและการสนับสนุนงบประมาณทั้งแผนระยะสั้นและระยะยาว เพื่อให้การบริหารจัดการฐานข้อมูลแห่งชาติเป็นไปอย่างมีประสิทธิภาพ และส่งเสริมการใช้ประโยชน์จากฐานข้อมูลเพื่อให้เห็นผลการดำเนินงานที่เป็นรูปธรรม - กษ. เห็นว่า การเชื่อมโยงและเผยแพร่ข้อมูลต้องปฏิบัติตาม พ.ร.บ.คุ้มครองข้อมูลส่วนบุคคล พ.ศ. 2562 หน่วยงานต้องพัฒนาระบบการจัดเก็บข้อมูลและการแลกเปลี่ยนข้อมูลที่มีความปลอดภัยตาม พ.ร.บ. การรักษาความมั่นคงปลอดภัยไซเบอร์ พ.ศ. 2562 นอกจากนี้ ควรพัฒนาโครงสร้างพื้นฐานด้านดิจิทัลของหน่วยงานเพื่อให้เกิดการเชื่อมโยงกันแบบอัตโนมัติ เช่นการเชื่อมโยงรูปแบบ Application Programming Interface (API) - ศธ. จะจัดทำร่าง พ.ร.บ. การบริหารข้อมูลสารสนเทศเพื่อการศึกษา พ.ศ. …. เพื่อให้เกิดศูนย์สารสนเทศเพื่อการศึกษาภายในระยะเวลา 2 ปี - ยธ. เห็นว่า ควรกำหนดมาตรฐานในการเก็บรวบรวมข้อมูลการใช้ประโยชน์จากข้อมูลทั้งในระดับบุคคล ระดับท้องถิ่น ระดับจังหวัด และระดับประเทศ และการเปิดเผยข้อมูลส่วนบุคคล รวมถึงให้ความรู้และฝึกอบรมเจ้าหน้าที่ภาครัฐ เอกชน และบุคคลทั่วไปให้มีความเข้าใจและสามารถรักษาข้อมูลส่วนบุคคลอย่างปลอดภัยด้วย และเพื่อเป็นการประหยัดงบประมาณในการจัดเก็บข้อมูลใหม่ทั้งหมด ควรพิจารณาถึงการเชื่อมโยงข้อมูลที่มีอยู่ในปัจจุบัน รวมถึงการกำหนดระยะเวลาในการปรับปรุงข้อมูลเพื่อให้ข้อมูลมีความเป็นปัจจุบัน (Update) ด้วย - พม. เห็นว่า ควรศึกษาระบบบริหารจัดการข้อมูลการพัฒนาคนแบบชี้เป้า Thai People Map and Analytics Platform (TP MAP) และข้อมูลความจำเป็นพื้นฐาน เพื่อเป็นแนวทางในการบริหารจัดการข้อมูลขนาดใหญ่ และตระหนักถึงความสำคัญของการบริหารจัดการข้อมูลตามกรอบธรรมาภิบาลข้อมูล (Data Governance) เพื่อการกำกับดูแลข้อมูลรวมถึงกระบวนการ บุคลากรและเทคโนโลยีที่จำเป็นในการจัดการและปกป้องข้อมูลของประชาชน - ดศ. เห็นว่า (1) การออกแบบเชื่อมโยงข้อมูลควรวางมาตรฐานกลางและระบบสนับสนุนในการเชื่อมโยงบูรณาการระบบงานข้ามหน่วยงาน โดยคำนึงถึงเรื่องความปลอดภัยของข้อมูลและความเป็นส่วนตัวของข้อมูลเป็นหลัก (2) การสร้างระบ Blockchain ควรศึกษาเปรียบเทียบข้อดีข้อเสีย โดยเฉพาะในการใช้ระบบอื่นในการจัดเก็บและประมวลผลด้วย ทั้งในแง่ความยากง่ายในการพัฒนาความปลอดภัย ความคุ้มทุนกับค่าใช้จ่าย และการวางแผนการบำรุงรักษาในระยะยาว (3) ในระยะที่ 3 เสนอให้เปลี่ยนจาก e-Government เป็น Smart Government อ้างอิงตามแผนแม่บทภายใต้ยุทธศาสตร์ชาติ ในข้อ (20) ประเด็นการบริการประชาชนและประสิทธิภาพภาครัฐ แผนย่อยการพัฒนาระบบบริหารงานภาครัฐที่มีเป้าหมาย ภาครัฐมีขีดสมรรถนะสูงเทียบเท่ามาตรฐานสากลและมีความคล่องตัว ซึ่งมีตัวชี้วัดคือ ระดับ Digital Government Maturity Model (Gartner) - กค. เห็นว่า ควรจัดทำฐานข้อมูลพื้นฐานครอบคลุมประชาชนไทยทุกคน โดยไม่จำกัดอายุเพื่อให้ประชาชนรับทราบถึงสิทธิที่พึงจะได้รับตลอดช่วงอายุ และเพื่อให้หน่วยงานภาครัฐมีข้อมูลเพียงพอต่อการเสนอแนะนโยบายต่อรัฐบาล ทั้งนี้ หน่วยงานเจ้าของข้อมูลต้องมีการปรับปรุงข้อมูลให้เป็นปัจจุบัน ตรวจสอบความถูกต้องของข้อมูลเพื่อความพร้อมในการใช้งานได้ตลอดเวลา สำหรับการบริหารจัดการฐานข้อมูลสามารถดำเนินการได้โดยจะต้องคำนึงถึงประเด็นด้านกฎหมายที่เกี่ยวข้อง เช่น พ.ร.บ. ข้อมูลข่าวสารของราชการพ.ศ. 2540 พ.ร.บ. คุ้มครองข้อมูลส่วนบุคคล พ.ศ. 2562 ระเบียบการใช้ข้อมูลต่าง ๆ เป็นต้น รวมทั้งประเด็นในด้านการรักษาความปลอดภัยของระบบฐานข้อมูล และการจำกัดสิทธิการเข้าถึงของแต่ละหน่วยงาน นอกจากนี้ ควรจัดทำคู่มือวิธีปฏิบัติหรือระเบียบการใช้งานฐานข้อมูลดังกล่าว เพื่อช่วยอำนวยความสะดวกแก่หน่วยงานที่มีหน้าที่จัดสรรสวัสดิการแก่ประชาชนตามกลุ่มเป้าหมายได้อย่างมีประสิทธิภาพ 9. เรื่อง รายงานการประเมินผลการดำเนินงานของเขตสุขภาพเพื่อประชาชน ปีงบประมาณ พ.ศ. 2560-2564 คณะรัฐมนตรีมีมติรับทราบรายงานการประเมินผลการดำเนินงานของเขตสุขภาพเพื่อประชาชน ปีงบประมาณ พ.ศ. 2560-2564 และมอบหมายให้หน่วยงานที่เกี่ยวข้องพิจารณาให้การสนับสนุนการดำเนินงานของคณะกรรมการเขตสุขภาพเพื่อประชาชนต่อไป ตามที่คณะกรรมการสุขภาพแห่งชาติ (คสช.) เสนอ และให้คณะกรรมการสุขภาพแห่งชาติ สำนักงานคณะกรรมการสุขภาพแห่งชาติ และหน่วยงานที่เกี่ยวข้องรับข้อเสนอของสำนักงานหลักประกันสุขภาพแห่งชาติไปพิจารณาดำเนินการในส่วนที่เกี่ยวข้องต่อไป สาระสำคัญของเรื่อง คสช. รายงานว่า สำนักงานคณะกรรมการสุขภาพแห่งชาติ (สช.) ได้จัดให้มีการติดตามและประเมินผลการดำเนินงานเขตสุขภาพเพื่อประชาชน พ.ศ. 2560-2564 โดยมีวัตถุประสงค์เพื่อประเมินผลลัพธ์จากการดำเนินงานตามแนวทางและวิธีการในการติดตามและประเมินผลการดำเนินงานเขตสุขภาพเพื่อประชาชน และวิเคราะห์และประเมินช่องว่างที่เป็นปัญหาสำคัญต่อการดำเนินงานอันเป็นผลจากการประเมินผลในรอบที่ 1 (พ.ศ. 2560 - 2561) รวมทั้งให้ข้อเสนอแนะเพื่อการพัฒนาการดำเนินงานเขตสุขภาพเพื่อประชาชน ซึ่ง คสช. ในการประชุม ครั้งที่ 4/2564 เมื่อวันที่ 12 กรกฎาคม 2564 โดยมีนายสาธิต ปิตุเตชะ รองประธานกรรมการสุขภาพแห่งชาติ เป็นประธาน ได้มีมติเห็นชอบผลการดำเนินการดังกล่าว สรุปสาระสำคัญได้ ดังนี้ 1. คณะกรรมการเขตสุขภาพเพื่อประชาชน (กขป.) เขตพื้นที่ 1-13 ได้วิเคราะห์ข้อมูลสถานการณ์ปัญหาในเขตพื้นที่และร่วมกันกำหนดประเด็นการขับเคลื่อนเพื่อแก้ไขปัญหาด้านสุขภาพ เขตพื้นที่ละ 3-5 ประเด็น ปัจจุบันมีประเด็นขับเคลื่อนรวมทั้งสิ้น 55 เรื่อง จำแนกเป็นหมวดหมู่ ประกอบด้วย อาหารปลอดภัย ขยะ อุบัติเหตุ หมอกควัน ปัจจัยเสี่ยงต่อสุขภาพ โรคติดต่อเรื้อรัง ระบบบริการสาธารณสุข ระบบสุขภาพชุมชน การจัดการน้ำ ระบบข้อมูลสารสนเทศ สุขภาวะพระสงฆ์ กลุ่มเด็กและเยาวชน กลุ่มเปราะบาง และกลุ่มผู้สูงอายุ 2. การประเมินผลเขตสุขภาพเพื่อประชาชนโดยผู้ประเมินภายนอก (สำนักงานศูนย์วิจัยและให้คำปรึกษาแห่งมหาวิทยาลัยธรรมศาสตร์) มีผลการประเมินสำคัญ ดังนี้ ประเด็น สาระสำคัญ (1) ผลลัพธ์การดำเนินงานของ กขป. กขป. สามารถบรรลุตามผลลัพธ์ที่กำหนดไว้ในการแก้ไขปัญหาสุขภาพใน เขตพื้นที่ดังตัวอย่าง 1) ประเด็นสุขภาวะกลุ่มชาติพันธุ์และกลุ่มเปราะบางทางสังคม ซึ่ง กขป. เขตพื้นที่ 12 ได้สานพลังการทำงานของทุกภาคส่วนผ่านโครงการต่าง ๆ เช่น การจัดตั้งศูนย์สร้างสุขชุมชนเพื่อให้บริการสุขภาพใกล้บ้าน การสร้างห้องเรียนสวนผักชุมชนให้ชาวบ้านและสร้างอาชีพให้กลุ่มเปราะบาง รวมทั้งจัดทำระบบข้อมูลกลางผ่านแอพพลิเคชัน iMed@home เพื่อบูรณาการข้อมูลของหน่วยงานที่เกี่ยวข้องในการแก้ไขปัญหาการเข้าไม่ถึงสิทธิด้านต่าง ๆ ของกลุ่มเปราะบางทางสังคม 2) ประเด็นอาหารปลอดภัย ได้ขับเคลื่อนใน กขป. เขตพื้นที่ 4-10 และ 12 ส่งผลให้มีเครือข่ายและพื้นที่รูปธรรม อาหารปลอดภัยในชุมชน มีนโยบายการขยายโรงพยาบาลอาหารปลอดภัยไปสู่ชุมชน มีมาตรฐานอาหารปลอดภัย LSF หรือ Loei Safety Food สำหรับการขึ้นทะเบียนรับรองเกษตรกรที่ผ่านมาตรการผลิตปลอดภัย รวมทั้งแพลตฟอร์ม Green smile เป็นพื้นที่ในการประสานความร่วมมือของเกษตรกรรายย่อยและหน่วยงานที่เกี่ยวข้องเพื่อจัดการข้อมูลการผลิตและแลกเปลี่ยนเรียนรู้กับเครือข่ายอื่น 3) ประเด็นการป้องกันและลดอุบัติเหตุทางถนน ได้ขับเคลื่อนใน กขป. เขตพื้นที่ 4-5, 10 และ 13 โดยการจัดทำธรรมนูญสุขภาพพื้นที่ ซึ่งเป็นข้อตกลงร่วมของชุมชนว่าด้วยการลดอุบัติเหตุ มีแผนปฏิบัติการร่วมระดับตำบลและอำเภอในการป้องกันและลดอุบัติเหตุทางถนน มีฐานข้อมูลการป้องกันและ ลดอุบัติเหตุภัยทางถนนโดยบูรณาการข้อมูลจากใบมรณบัตร ภาพถ่ายจากกล้อง CCTV และข้อมูลนิติเวช รวมทั้งการถอดบทเรียนปัจจัยความสำเร็จจากการดำเนินงานของพื้นที่เพื่อขยายผลไปยังพื้นที่อื่น (2) ข้อค้นพบสำคัญ กรรมการผู้แทนส่วนราชการและหน่วยงานรัฐมีแนวโน้มการมีส่วนร่วมในการประชุมน้อย ส่งผลให้การบูรณาการขับเคลื่อนงานเพื่อแก้ไขปัญหาสุขภาพในเขตพื้นที่เป็นการทำงานของ กขป. ร่วมกับหน่วยงานภาคเอกชนและภาคประชาสังคม อีกทั้งกรรมการผู้แทนหน่วยงานส่วนใหญ่ไม่มีเครือข่ายหรือโครงสร้างรองรับการสื่อสารประเด็นเพื่อขับเคลื่อนงานจากที่ประชุมระดับเขตเข้าสู่โครงสร้างของหน่วยงานในระดับจังหวัด อำเภอ และตำบล ทำให้การบูรณาการภารกิจและบทบาทหน้าที่เพื่อแก้ไขปัญหาเชิงระบบยังไม่เกิดขึ้นมากนัก รวมทั้งยังไม่สามารถผลักดันเป็นนโยบายของหน่วยงานภาครัฐได้ (3) ปัจจัยความสำเร็จของเขตสุขภาพเพื่อประชาชน มี 4 ประการ ประกอบด้วย 1) ความเข้าใจเรื่องบทบาทหน้าที่ของ กขป. 2) องค์ประกอบและการมีส่วนร่วมของ กขป. 3) การบูรณาการการทำงานของเลขานุการร่วม ได้แก่ กระทรวงสาธารณสุข (สธ.) สำนักงานกองทุนสนับสนุนการสร้างเสริมสุขภาพ (สสส.) สำนักงานหลักประกันสุขภาพแห่งชาติ (สปสช.) และ สช. 4) ระบบข้อมูลการดำเนินงานของ กขป. และองค์กรภาคีเครือข่ายที่เกี่ยวข้อง (4) ข้อเสนอแนะสำหรับพัฒนา 1) หน่วยงานระดับกระทรวงควรให้ความสำคัญในการมอบหมายผู้แทนที่รับผิดชอบการขับเคลื่อนงานระดับเขตหรือกลุ่มจังหวัด เป็นกรรมการผู้แทนส่วนราชการและหน่วยงานรัฐ 2) หน่วยงานระดับกระทรวงควรสนับสนุนให้กรรมการผู้แทนส่วนราชการและหน่วยงานรัฐแต่ละเขต เข้าร่วมและบูรณาการการทำงานร่วมกับ กขป. และองค์กรภาคีเครือข่ายที่เกี่ยวข้อง 3) ควรสนับสนุนให้เกิดการแก้ไขปัญหาเชิงระบบ โดยให้ความสำคัญกับการวิเคราะห์ปัญหาที่เกิดจากระบบไม่เอื้ออำนวย ไม่บูรณาการกัน เพื่อชี้ช่องว่างให้เห็นข้อจำกัดเชิงระบบ 10. เรื่อง ผลการพิจารณารายงานการพิจารณาศึกษา เรื่อง การเข้าถึงบทบัญญัติของกฎหมายตามพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 ของคณะกรรมาธิการการกฎหมาย การยุติธรรม และการตำรวจ วุฒิสภา คณะรัฐมนตรีมีมติรับทราบผลการพิจารณารายงานการพิจารณาศึกษา เรื่อง การเข้าถึงบทบัญญัติของกฎหมายตามพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมายพ.ศ. 2562 ของคณะกรรมาธิการการกฎหมาย การยุติธรรม และการตำรวจ วุฒิสภา ตามที่สำนักงานคณะกรรมการกฤษฎีกา (สคก.) เสนอ และแจ้งให้สำนักงานเลขาธิการวุฒิสภาทราบต่อไป เรื่องเดิม 1. สำนักงานเลขาธิการวุฒิสภา ได้เสนอรายงานการพิจารณาศึกษา เรื่อง การเข้าถึงบทบัญญัติของกฎหมายตามพระราชบัญญัติหลักเกณฑ์การจัดทำร่างกฎหมาย และการประเมินผลสัมฤทธิ์ของกฎหมาย พ.ศ. 2562 ของคณะกรรมาธิการการกฎหมาย การยุติธรรม และการตำรวจ วุฒิสภา มาเพื่อดำเนินการ โดยคณะกรรมาธิการฯ มีข้อสังเกตและข้อเสนอแนะ รวม 4 ประเด็นสำคัญ ดังนี้ 1) ประเด็นความคืบหน้าในการออกอนุบัญญัติตามพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 โดยมีข้อพิจารณาว่า พระราชบัญญัตินี้ไม่ได้กำหนดสภาพบังคับไว้ กรณีจึงต้องพิจารณาถึงผลที่อาจเกิดขึ้นจากการไม่ปฏิบัติหรือการปฏิบัติไม่ถูกต้องหรือไม่ครบถ้วนตามขั้นตอน กระบวนการ และกลไกต่าง ๆ ที่กำหนดไว้ 2) ประเด็นการเผยแพร่ประชาสัมพันธ์ความรู้ด้านกฎหมายให้กับประชาชน ควรเร่งรัดให้สำนักงานพัฒนารัฐบาลดิจิทัล (องค์การมหาชน) (สพร.) และ สคก. ดำเนินการจัดทำระบบกลางให้สำเร็จอย่างเป็นรูปธรรมโดยเร็ว และครอบคลุมการดำเนินการทุกด้านตามพระราชบัญญัติดังกล่าว 3) ประเด็นการดำเนินการเกี่ยวกับเรื่องการรับรู้ การเข้าถึง และการเข้าใจกฎหมายให้กับประชาชน ควรมีรูปแบบการนำเสนอต้องสอดคล้องกับเนื้อหาและกลุ่มประชาชน เช่น กลุ่มกฎหมายที่คนพิการควรรู้อาจนำเสนอด้วยสื่อเสียง (สำหรับผู้พิการทางสายตา) 4) ประเด็นการประเมินผลสัมฤทธิ์ที่เกิดจากการบังคับใช้กฎหมายและอนุบัญญัติที่ออกตามกฎหมายนั้น ควรกำหนดให้มีหน่วยงานกลางทำหน้าที่กำกับ ดูแล และตรวจสอบการประเมินผลสัมฤทธิ์ของกฎหมายที่หน่วยงานของรัฐได้ดำเนินการแล้วเสร็จ 2. รองนายกรัฐมนตรี (นายวิษณุ เครืองาม) สั่งและปฏิบัติราชการแทนนายกรัฐมนตรีพิจารณาแล้วให้มีคำสั่งให้ สคก. เป็นหน่วยงานหลักรับรายงานพร้อมทั้งข้อสังเกตและข้อเสนอแนะของคณะกรรมาธิการฯ ไปพิจารณาร่วมกับกระทรวงดิจิทัลเพื่อเศรษฐกิจและสังคม สพร. และหน่วยงานที่เกี่ยวข้องเพื่อพิจารณาศึกษาแนวทางและความเหมาะสมของรายงานพร้อมทั้งข้อสังเกตและข้อเสนอแนะดังกล่าว และสรุปผลการพิจารณาหรือผลการดำเนินการเกี่ยวกับเรื่องดังกล่าวในภาพรวม แล้วส่งให้สำนักเลขาธิการคณะรัฐมนตรีภายใน 30 วัน นับแต่วันที่ได้รับแจ้งคำสั่ง เพื่อนำเสนอคณะรัฐมนตรีต่อไป ข้อเท็จจริง สคก. ได้ประชุมหารือผ่านสื่ออิเล็กทรอนิกส์ร่วมกับหน่วยงานที่เกี่ยวข้องตามคำสั่งรองนายกรัฐมนตรี (นายวิษณุ เครืองาม) แล้ว โดยได้สรุปผลการพิจารณาและผลการดำเนินการในภาพรวม ดังนี้ ข้อสังเกตและข้อเสนอแนะของคณะกรรมาธิการฯ ผลการพิจารณา 1. ความคืบหน้าในการออกอนุบัญญัติตาม พ.ร.บ. หลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 62 - มีข้อพิจารณาว่า พ.ร.บ. นี้ไม่ได้กำหนดสภาพบังคับไว้ กรณีจึงต้องพิจารณาถึงผลที่อาจเกิดขึ้นจากการไม่ปฏิบัติหรือการปฏิบัติไม่ถูกต้องหรือไม่ครบถ้วนตามขั้นตอน กระบวนการ และกลไกต่าง ๆ ที่กำหนดไว้ - สคก. ชี้แจงว่า หน้าที่ของหน่วยงานต่าง ๆ ตามที่กำหนดใน พ.ร.บ. ฯ รวมทั้งอนุบัญญัติที่ออกตามกฎหมายดังกล่าว ถือเป็นหน้าที่ที่กฎหมายกำหนดโดยหน่วยงานและเจ้าหน้าที่ของรัฐมีหน้าที่ต้องปฏิบัติหากไม่ปฏิบัติย่อมมีความผิดทางอาญาและทางวินัย ทั้งนี้ มีข้อสังเกตว่าควรปลูกฝังให้เจ้าหน้าที่ของรัฐมีความเข้าใจที่ถูกต้องในเจตนารมณ์ของกฎหมายอันจะทำให้การบังคับใช้กฎหมายมีประสิทธิภาพมากกว่าการใช้มาตรการบังคับ ซึ่งที่ผ่านมาการปฏิบัติงานต่าง ๆ เป็นการทำงานเพียงเพื่อให้ครบถ้วนตามกฎระเบียบและขั้นตอน ทำให้ขาดความคิดสร้างสรรค์ในการสร้างนวัตกรรมในการทำงาน และการให้บริการรูปแบบใหม่ ๆ ที่มีประสิทธิภาพ 2. การเผยแพร่ประชาสัมพันธ์ความรู้ด้านกฎหมายให้กับประชาชน - ควรเร่งรัดให้ สพร. (องค์การมหาชน) และ สคก. ดำเนินการจัดทำระบบกลางให้สำเร็จอย่างเป็นรูปธรรมโดยเร็ว และครอบคลุมการดำเนินการทุกด้านตาม พ.ร.บ. ดังกล่าว - สคก. ชี้แจงผลการดำเนินการว่า ปัจจุบันระบบกลางดำเนินการระยะที่ 1 เสร็จ และเปิดให้บริการแล้ว โดยเป็นส่วนที่เกี่ยวกับการรับฟังความคิดเห็นประกอบการจัดทำร่างกฎหมายและการประเมินผลสัมฤทธิ์ของกฎหมาย การเปิดเผยข้อมูลเกี่ยวกับการรับฟังความคิดเห็น การวิเคราะห์ผลกระทบที่อาจเกิดขึ้นจากกฎหมาย และรายงานการประเมินผลสัมฤทธิ์ของกฎหมาย สำหรับการดำเนินการในระยะที่ 2 เกี่ยวกับการเผยแพร่ข้อมูลกฎหมายให้ประชาชนสามารถเข้าถึงได้โดยสะดวกนั้น มีกำหนดแล้วเสร็จในเดือน ก.ย. พ.ศ. 65 หลังจากนั้นระบบกลางจะครอบคลุมการดำเนินการทุกด้านตามที่กำหนดใน พ.ร.บ. ดังกล่าว 3. การดำเนินการเกี่ยวกับเรื่องการรับรู้ การเข้าถึงและการเข้าใจกฎหมายให้กับประชาชน - จัดแบ่งกลุ่มของกฎหมายให้เหมาะสมกับกลุ่มประชาชนที่จำเป็นต้องรู้หรือมีความเกี่ยวข้องกับกฎหมายนั้น ๆ เช่น กลุ่มกฎหมายพื้นฐานทั่วไปที่ประชาชนทุกกลุ่มควรรู้ กลุ่มกฎหมายที่คนพิการควรรู้ กลุ่มกฎหมายที่เด็กและเยาวชนควรรู้ กลุ่มกฎหมายที่สตรีควรรู้ เป็นต้น - รูปแบบการนำเสนอต้องสอดคล้องกับเนื้อหาและกลุ่มประชาชน เช่น กลุ่มกฎหมายที่คนพิการควรรู้อาจนำเสนอด้วยสื่อเสียง (ผู้พิการทางสายตา) กลุ่มกฎหมายที่เด็กและเยาวชนควรรู้อาจนำเสนอด้วยการ์ตูน แอนิเมชัน (Animation) คลิปวิดีโอ หรือสื่ออิเล็กทรอนิกส์อื่น ๆ เป็นต้น - สำนักงานกิจการยุติธรรม (สกธ.) ชี้แจงว่า สกธ. ได้ดำเนินการประชาสัมพันธ์ผ่านทางหลายช่องทาง โดยเฉพาะทางสื่อ Social media ต่าง ๆ ไม่ว่าจะเป็นการผลิต Podcast ที่สอดคล้องตามสถานการณ์ เช่น กลโกงต่าง ๆ หรือแชร์ลูกโซ่ เป็นต้น เนื่องจากในการสำรวจพบว่า ผู้ถูกโกงส่วนใหญ่จะเป็นผู้สูงอายุ ดังนั้น การที่จะประชาสัมพันธ์เพื่อให้กลุ่มคนเหล่านี้ที่มีความแตกต่างทั้งด้านอายุ เพศ การศึกษา และอื่น ๆ ให้เข้าถึงสื่อได้ เช่น เด็กและเยาวชน กลุ่มผู้สูงอายุ กลุ่มผู้ด้อยโอกาสในชนบท และผู้พิการ เป็นต้น จึงจำเป็นต้องออกแบบสื่อสร้างการรับรู้ที่ตอบสนองความต้องการของกลุ่มคนแต่ละกลุ่ม - สพร. เห็นว่า ในการจัดแบ่งกลุ่มกฎหมายให้เหมาะสมอาจใช้วิธีการ คือ (1) ดำเนินการจัดกลุ่มข้อมูลตามหมวดหมู่ของกฎหมายนั้น เช่น สวัสดิการแรงงาน และการขนส่ง และ (2) จัดกลุ่มโดยวิธีการใช้ป้ายคำ (ระบบ tag) เพื่อให้การจัดกลุ่มกฎหมายยืดหยุ่นยิ่งขึ้น นอกจากนี้ ควรดำเนินการใช้ระบบสืบค้นและอ้างอิงให้สามารถแสดงผลการสืบค้นที่เกิดขึ้นบ่อยได้ ทั้งนี้ สพร. ขอรับไปดำเนินการในส่วนของระบบกลางทางกฎหมายต่อไป 4. การประเมินผลสัมฤทธิ์ที่เกิดจากการบังคับใช้กฎหมายและอนุบัญญัติที่ออกตามกฎหมายนั้น - ควรกำหนดให้มีหน่วยงานกลางทำหน้าที่กำกับดูแล และตรวจสอบการประเมินผลสัมฤทธิ์ของกฎหมายที่หน่วยงานของรัฐได้ดำเนินการแล้วเสร็จ - สคก. เป็นหน่วยงานกลางที่ทำหน้าที่ตรวจสอบ ติดตาม และเร่งรัดการดำเนินการของหน่วยงานต่าง ๆ ตาม พ.ร.บ. ดังกล่าว ซึ่งรวมถึงการดำเนินการเกี่ยวกับระบบกลางด้วย ทั้งนี้ ตาม ม. 11 วรรคสาม กำหนดให้ สคก. รับผิดชอบบริหารจัดการระบบกลางดังกล่าว จึงไม่มีความจำเป็นต้องตั้งหน่วยงานใหม่เพื่อทำหน้าที่ดังกล่าวอีก ประกอบกับการจัดตั้งหน่วยงานใหม่ไม่สอดคล้องกับมติ ครม. วันที่ 24 ก.ค. 50 (เรื่อง การซักซ้อมความเข้าใจเกี่ยวกับขั้นตอนการจัดตั้งหน่วยงานของรัฐ) และมติ ครม. วันที่ 1 พ.ค. 61 (เรื่อง การขอจัดตั้งหน่วยงานตามแผนการปฏิรูปประเทศด้านต่าง ๆ) และเป็นการสร้างภาระงบประมาณโดยไม่จำเป็น 11. เรื่อง แนวคิดการจัดตั้งนิคมอุตสาหกรรมราชทัณฑ์ คณะรัฐมนตรีมีมติรับทราบผลการศึกษาแนวทางการจัดตั้งนิคมอุตสาหกรรมราชทัณฑ์ ตามที่กระทรวงยุติธรรม (ยธ.) เสนอ สำหรับแนวทางการจัดตั้งนิคมฯ และแนวทางการสนับสนุนของการนิคมอุตสาหกรรมแห่งประเทศไทย นั้น ให้การนิคมอุตสาหกรรมแห่งประเทศไทย และหน่วยงานที่เกี่ยวข้องพิจารณาดำเนินการตามความจำเป็นเหมาะสม โดยให้ดำเนินการให้ถูกต้อง เป็นไปตามขั้นตอนของกฎหมาย ระเบียบ หลักเกณฑ์ และมติคณะรัฐมนตรีที่เกี่ยวข้องอย่างเคร่งครัด และ ให้ ยธ. และหน่วยงานที่เกี่ยวข้องรับความเห็นหน่วยงานไปพิจารณาดำเนินการต่อไป สาระสำคัญของเรื่อง ยธ. รายงานว่า 1. ยธ. มีแนวคิด/นโยบายในด้านการพัฒนาพฤตินิสัยผู้ต้องขัง ซึ่งมีวัตถุประสงค์เพื่อแก้ไขปัญหาผู้ต้องขังล้นเรือนจำ และเป็นการฝึกทักษะอาชีพ พัฒนาและยกระดับฝีมือแรงงาน ตลอดจนสร้างผู้พ้นโทษให้เป็นผู้ประกอบการรายใหม่และเป็นการสร้างอาชีพในอนาคต ซึ่งจะเป็นปัจจัยที่ส่งเสริมให้อัตราการกระทำผิดซ้ำลดลงและเป็นการคืนคนดีสู่สังคมอย่างยั่งยืน โดยความร่วมมือและขับเคลื่อนไปกับภาคเอกชนหรือผู้ประกอบการและหน่วยงานที่เกี่ยวข้องอย่างเป็นระบบ เพื่อส่งเสริมและดึงดูดให้ผู้ประกอบการเข้าไปลงทุนในเขตพื้นที่ที่จัดสรรไว้สำหรับเป็นนิคมอุตสาหกรรมที่มีการบริการสิ่งอำนวยความสะดวกแก่ผู้ประกอบการ และจะมีการส่งแรงงานซึ่งเป็นผู้ที่อยู่ในระหว่างพักการลงโทษที่ได้รับการพัฒนาทักษะฝีมือและมีความสมัครใจเข้าไปทำงานในสถานประกอบการที่มีความพร้อมในการรับคนเหล่านั้นเข้าไปทำงานหรือร่วมทำงานกับแรงงานทั่วไป ภายใต้ชื่อ นิคมอุตสาหกรรมราชทัณฑ์ เพื่อเป็นทางเลือกให้แก่ผู้ประกอบการ 2. เพื่อให้แนวคิด/นโยบายโครงการจัดตั้งนิคมฯ มีความเป็นรูปธรรมมากขึ้น ยธ. จึงได้ทำการศึกษาแนวทางการจัดตั้งนิคมฯ ซึ่งผลจากการศึกษาพบว่า โครงการจัดตั้งนิคมฯ เป็นโครงการที่จะช่วยส่งเสริมแนวคิดการสร้างคุณภาพชีวิตที่ดีให้แก่ผู้พ้นโทษได้ และยังเป็นการสร้างความมั่นคงทางแรงงานให้แก่ผู้ประกอบการ โดยผลจากการรับฟังความคิดเห็นของผู้มีส่วนได้ส่วนเสียและผู้เกี่ยวข้อง ทั้งภาครัฐ ภาคเอกชน ภาคประชาชน และผู้ต้องขัง สนับสนุนให้ดำเนินโครงการดังกล่าว ซึ่งมีสาระสำคัญสรุปได้ ดังนี้ ผลการศึกษาแนวทางการจัดตั้งนิคมฯ วัตถุประสงค์ เพื่อแก้ปัญหาผู้ต้องขังล้นเรือนจำ เพื่อฝึกทักษะอาชีพ พัฒนายกระดับฝีมือแรงงานและสร้าง ผู้พ้นโทษให้เป็นผู้ประกอบการรายใหม่และเป็นการสร้างอาชีพในอนาคตเพื่อลดจำนวนอัตราการกระทำผิดซ้ำของผู้ต้องขัง กลุ่มเป้าหมาย ผู้พ้นโทษและผู้อยู่ระหว่างพักการลงโทษหรือลดวันต้องโทษ หน่วยดำเนินการ ยธ. (กรมราชทัณฑ์) ร่วมกับ การริคมอุตสาหกรรมแห่งประเทศไทย กนอ. และผู้ประกอบการภาคเอกชน โดย กนอ. ทำหน้าที่ตรวจสอบและกำกับดูแลเพื่อให้เป็นไป ตามหลักเกณฑ์ เงื่อนไข และวิธีการในการจัดตั้งหรือขยายนิคมอุตสาหกรรม หน่วยบริหารโครงการ ตามผลการศึกษาฯ เห็นว่า ควรดำเนินการในรูปแบบองค์การมหาชน แต่โดยที่คณะกรรมการพัฒนาและส่งเสริมองค์การมหาชน [รองนายกรัฐมนตรี (นายวิษณุ เครืองาม) เป็นประธาน] ในการประชุมครั้งที่ 4/2564 เมื่อวันที่ 16 กรกฎาคม 2564 มีมติไม่เห็นควรให้จัดตั้งองค์การส่งเสริมการกลับคืนสู่สังคม (องค์การมหาชน) ในขณะนี้ เนื่องจากยังต้องพิสูจน์ให้เห็นถึงความเป็นไปได้ในทางปฏิบัติ แต่โดยที่ภารกิจนี้เป็นภารกิจที่มีความสำคัญจึงเสนอให้มีการดำเนินการในรูปแบบหน่วยบริการรูปแบบพิเศษ (Special Delivery Unit: SDU) ภายใต้สำนักงานปลัดกระทรวงยุติธรรมเพื่อทดลองการดำเนินการตามแนวคิดดังกล่าว ดังนั้น ในระยะเริ่มต้น ยธ. จะดำเนินการ โดยจัดให้มีคณะกรรมการขับเคลื่อนโครงการจัดตั้งนิคมอุตสาหกรรมขึ้นคณะหนึ่งเพื่อทำหน้าที่ประสานงานระหว่าง กนอ. ผู้ประกอบการภาคเอกชน และหน่วยงานต่าง ๆ ที่เกี่ยวข้องเพื่อให้การจัดตั้งนิคมอุตสาหกรรมเกิดขึ้นอย่างเป็นรูปธรรม และพัฒนาขึ้นเป็นหน่วยงานในสังกัดสำนักงานปลัดกระทรวงยุติธรรมในรูปแบบของหน่วยบริการรูปแบบพิเศษเพื่อรับผิดชอบภารกิจและบริหารจัดการในอนาคต พื้นที่นำร่องต้นแบบ 4 แห่ง 1. เรือนจำจังหวัดสมุทรสาคร (เรือนจำชั่วคราวบางหญ้าแพรก) 2. เรือนจำกลางชลบุรี (เรือนจำชั่วคราวบ้านบึง) 3. เรือนจำกลางสมุทรปราการ (เรือนจำชั่วคราวคลองด่าน) 4. เรือนจำกลางระยอง (เรือนจำชั่วคราวเขาไม้แก้ว) รูปแบบ 3 รูปแบบ ได้แก่ 1. การพัฒนานิคมอุตสาหกรรมภายนอกเรือนจำโดยร่วมกับ กนอ. (ที่ราชพัสดุของหน่วยงานอื่น) โดย ยธ. เป็นผู้จัดหาพื้นที่ที่เหมาะสม ซึ่งอาจดำเนินการในลักษณะของการเช่าที่ราชพัสดุในราคาถูกและนำมาพัฒนาสาธารณูปโภคพื้นฐานและเปิดพื้นที่ให้สถานประกอบการเช่าใช้ประกอบการหรือเปิดเชิญชวนเอกชนผู้สนใจโดยอาจมีสิทธิประโยชน์ต่าง ๆ เพื่อจูงใจด้วย ทั้งนี้ จะต้องมีการจัดพื้นที่บริเวณที่พักอาศัยไว้รองรับให้ผู้กระทำผิดด้วย นอกจากนี้ อาจเปิดเขตพื้นที่พิเศษภายในนิคมอุตสาหกรรมเพื่อพัฒนาเป็นนิคมฯ เฉพาะในพื้นที่นิคมอุตสาหกรรมต่าง ๆ ที่มีอยู่แล้ว และยังมีพื้นที่ว่างที่ยังเหลืออยู่ โดยให้สิทธิประโยชน์แก่ผู้ประกอบการเพื่อจูงใจในการเข้ามาลงทุนในนิคมฯ 2. การจัดตั้งนิคมฯ ภายในพื้นที่เรือนจำ (ที่ราชพัสดุของกรมราชทัณฑ์) โดย ยธ. จะเป็นผู้เช่าที่ราชพัสดุจากกรมราชทัณฑ์ในราคาถูกแล้วเชิญชวนเอกชนมาร่วมลงทุน โดยรัฐเป็นผู้ลงทุนด้านพื้นที่การก่อสร้างอาคาร และพื้นที่พักอาศัยสำหรับดูแลผู้กระทำผิด โดยให้เอกชนลงทุนเครื่องจักร วิธีการผลิต และแหล่งรับซื้อผลิตภัณฑ์หรือหากมีผู้ประกอบการรายใดพร้อมลงทุนทั้งหมดอาจเป็นการร่วมลงทุนในรูปแบบอื่น ๆ ทั้งนี้ จะมีการดำเนินการในลักษณะของการจัดตั้งนิคมอุตสาหกรรมการเกษตรหรือนิคมอุตสาหกรรมเชิงท่องเที่ยวและสุขภาพ 3. การใช้พื้นที่เอกชนเป็นนิคมฯ จะดำเนินการในลักษณะของการเชิญชวนผู้ประกอบการซึ่งเป็นนักพัฒนาอสังหาริมทรัพย์ที่มีความเชี่ยวชาญในการพัฒนานิคมอุตสาหกรรมเป็นผู้จัดหาที่ดินของเอกชนและพัฒนาเป็นนิคมฯ โดยมีสิทธิประโยชน์จูงใจพิเศษในกรณีที่เป็นนิคมอุตสาหกรรมเพื่อรองรับกลุ่มผู้ด้อยโอกาสดังกล่าว บทบาทของ ยธ. 1. ส่งเสริมและดึงดูดให้ผู้ประกอบการภาคเอกชนเข้าลงทุนในเขตนิคมฯ ที่จะจัดตั้งขึ้น ประสานงานและอำนวยความสะดวกให้แก่ผู้ประกอบการและ กนอ. ในการอนุมัติ อนุญาตหรือการดำเนินการใด ๆ ที่เอื้อต่อการประกอบการ 2. เตรียมความพร้อมด้านแรงงานเพื่อป้อนเข้าสู่นิคมฯ โดยเชื่อมต่อกันทั้งระบบตั้งแต่พ้นโทษ ยังมีสถานะเป็นผู้ต้องขังอยู่ในเรือนจำ จนเข้าสู่ระบบการพัฒนาอาชีพในนิคมฯ ภายหลังจากปล่อยตัวไปแล้ว ควบคู่กับระบบการดูแลผู้กระทำผิดหลังปล่อยตัวทั้งระบบ โดยดำเนินการตามขั้นตอน ดังนี้ 2.1 การรับตัวผู้ต้องขังเข้าใหม่ การคัดกรอง จำแนก แยกกลุ่ม ซึ่งจะดำเนินการ (1) ควบคุมแบบเข้มข้น และ (2) พัฒนาพฤตินิสัยและพัฒนาอาชีพเพื่อวางแผนกำหนดอาชีพและลักษณะงานให้เหมาะสม 2.2 การฝึกงานในศูนย์เตรียมความพร้อมด้านฝึกทักษะการทำงานเป็นเวลา 2 ปี สำหรับผู้ต้องขังที่เข้าเกณฑ์จะครบกำหนดปล่อยตัว โดยเป็นผู้ต้องขังชั้นกลางขึ้นไปหรือเหลือโทษจำคุกต่อไปไม่เกิน 7 ปี 2.3 เข้าโครงการพักการลงโทษ กรณีมีเหตุพิเศษ ด้านการฝึกทักษะการทำงานในนิคมอุตสาหกรรม โดยมีหลักเกณฑ์ ดังนี้ (1) ผู้ต้องขังชั้นกลางขึ้นไป เหลือโทษจำคุกต่อไป ไม่เกิน 5 ปี (2) มีคุณสมบัติอื่นตามหลักเกณฑ์พักการลงโทษกรณีมีเหตุพิเศษของกรมราชทัณฑ์ ทั้งนี้ สามารถปรับเกณฑ์การเข้าสู่การพิจารณาพักการลงโทษหรือลดวันต้องโทษเป็นกรณีพิเศษ เพื่อเพิ่มโอกาสเข้าถึงของผู้ต้องขังในการเข้าร่วมโครงการ 2.4 การทำงานจริงในนิคมอุตสาหกรรม (สถานที่ทำงาน สถานที่พักพิง และที่อยู่อาศัย) เมื่อผู้ต้องขังผ่านการฝึกงานในศูนย์เตรียมความพร้อมฯ เป็นเวลา 2 ปีแล้ว จะได้รับการพิจารณาพักการลงโทษ 5 ปี และติดอุปกรณ์ควบคุมตัวอิเล็กทรอนิกส์ตามเงื่อนไขการคุมประพฤติ และเข้าไปทำงานในนิคมฯ ที่จัดตั้งขึ้นในพื้นที่นำร่องที่กำหนดเป็นเวลา 5 ปี หากครบกำหนดก็สามารถทำงานต่อกับนิคมฯ ได้ แนวทาง การดำเนินงาน 1. การจัดตั้งนิคมฯ จะเป็นการลงทุนร่วมกับภาคธุรกิจเอกชนเพื่อให้สามารถเลี้ยงตัวเองได้ ส่วนการบริหารจัดการองค์กรจะดำเนินการโดยเรียกเก็บค่าบริหารพื้นที่ในระยะยาวโดยใช้การสนับสนุนจากภาครัฐเพื่อให้เกิดแรงจูงใจของภาคธุรกิจในการร่วมลงทุน 2. คัดเลือกผู้ประกอบธุรกิจที่เน้นนวัตกรรม แรงงานใช้ฝีมือและรูปแบบธุรกิจที่ทันสมัย โดยจะพิจารณากำหนดค่าจ้างในอัตราก้าวหน้าในลักษณะของการเพิ่มค่าจ้างแรงงานตามระดับทักษะฝีมือและประสบการณ์ในการทำงานได้ 3. อาจใช้พื้นที่การฝึกงานตั้งแต่เป็นผู้ต้องขังภายในแดนควบคุมและจัดพื้นที่นิคมฯ นอกแดนควบคุม และควรมีการจัดหาที่พักอาศัยเป็นที่พักพิงให้แก่ผู้กระทำผิดในระหว่างฝึกงานและทำงานภายในนิคมฯ 4. กรณีที่มีผู้เข้าร่วมมากพอ/เป็นนิคมอุตสาหกรรมเพื่อการท่องเที่ยวอาจจัดพื้นที่สำหรับการฝึกอาชีพค้าขายและอาชีพบริการอิสระต่าง ๆ เพื่อให้บริการภายในนิคมฯ ควบคู่กันเพื่อส่งเสริมทักษะอาชีพด้านการประกอบอาชีพอิสระ และอาจมีการสนับสนุนเงินทุนประกอบอาชีพเพื่อให้มั่นใจว่าจะมีทุนไปใช้ในการประกอบอาชีพ มาตรการ และสิทธิประโยชน์เพื่อดึงดูด การลงทุน กนอ. - จัดให้มีและให้บริการสิทธิประโยชน์ที่สอดคล้องกับความต้องการของผู้ประกอบการในนิคมอุตสาหกรรม ตลอดจนควบคุม กำกับดูแล และประสานการจัดการด้านสิ่งแวดล้อมและความปลอดภัยของนิคมฯ ให้เป็นไปตามกฎหมาย - จัดหาที่ดินและพัฒนาเพื่อจัดตั้งเป็นนิคมอุตสาหกรรม - สนับสนุนและส่งเสริมการจัดตั้งนิคมอุตสาหกรรมในรูปแบบการร่วมทุนและร่วมดำเนินงานที่สามารถรองรับการลงทุนของภาคอุตสาหกรรมและภาคบริการเป้าหมายของประเทศ - จัดตั้งและพัฒนาท่าเรืออุตสาหกรรมเพื่อรองรับและสนับสนุนการดำเนินงานของนิคมอุตสาหกรรมตามนโยบายการพัฒนาพื้นที่ของประเทศ - จัดให้มีบริการระบบสาธารณูปโภคและสิ่งอำนวยความสะดวกที่เอื้อต่อการประกอบกิจการในนิคมอุตสาหกรรม - ให้บริการอนุมัติ อนุญาต และกำกับดูแลการประกอบกิจการของผู้ประกอบการในนิคมอุตสาหกรรม - อนุญาตให้ผู้พัฒนาโครงการนิคมอุตสาหกรรมจัดตั้งโรงไฟฟ้า SPP (Small Power Producer หรือผู้ผลิตไฟฟ้าเอกชนรายเล็ก) หรือแสงอาทิตย์เพื่อจำหน่ายและใช้ในนิคมอุตสาหกรรม โดยได้รับการสนับสุนนจากการไฟฟ้าฝ่ายผลิตแห่งประเทศไทยและการไฟฟ้าส่วนภูมิภาคในการรับซื้อคืน การเดินสายส่งไฟฟ้า และการจัดให้มีระบบไฟฟ้าสำรองในกรณีฉุกเฉินในราคาปกติ และได้รับยกเว้นค่าธรรมเนียมที่เรียกเก็บ - จัดให้มีเขตปลอดอากรตามกฎหมายว่าด้วยการศุลกากร และอำนวยความสะดวกแก่ผู้ประกอบการในการจัดตั้งเขตปลอดอากร - จัดให้มีสถานีรถไฟหรือท่าเทียบเรือเพื่อการขนส่งหรือขนถ่ายสินค้าในพื้นที่นิคมอุตสาหกรรมหรือพื้นที่ใกล้เคียง - จัดให้มีพื้นที่อยู่อาศัยของคนงานและครอบครัว โดยเสียค่าเช่า ค่าน้ำ ค่าไฟฟ้า (มีส่วนลด) - ยกเว้นค่าใช้จ่ายร่วมดำเนินงานนิคมอุตสาหกรรมให้แก่ผู้พัฒนานิคมอุตสาหกรรม เช่น ค่าธรรมเนียมและบริการร่วมดำเนินงาน เป็นต้น - ให้การสนับสนุนการแก้ไขผังเมืองรวมจังหวัดให้เป็นพื้นที่สีม่วง โดยให้ มท. (กรมโยธาธิการและผังเมือง) เร่งรัดขั้นตอนการดำเนินงานตามกฎหมายผังเมืองเป็นกรณีพิเศษ เพื่อลดระยะเวลาในการใช้พื้นที่เป็นที่ก่อตั้งนิคมอุตสาหกรรม - ยกเว้นภาษีส่วนบุคคลให้แก่แรงงานในโครงการที่เป็นผู้พ้นโทษเป็นระยะเวลา 3 ปี - จัดหาพื้นที่เพื่อเป็นการสนับสนุนกลุ่มอุตสาหกรรม SMEs ในการเช่าพื้นที่หรือเช่าอาคารและสามารถซื้อพื้นที่หรืออาคารได้ในภายหลัง และการเข้าถึงแหล่งเงินทุนในอัตราดอกเบี้ยถูก - พิจารณาสิทธิประโยชน์โดยไม่จำกัดประเภทกิจการแก่ผู้ประกอบการในเขตอุตสาหกรรมทั่วไป/เขตประกอบการเสรี แต่ต้องอยู่ภายใต้กรอบของรายงานการประเมินผลกระทบสิ่งแวดล้อม (ถ้ามี) และผังเมืองรวมจังหวัด - ให้สิทธิประโยชน์สำหรับผู้ประกอบการรายย่อยในเขตพาณิชยกรรมและคนงานในนิคมฯ ในการยกเว้น/ลดภาษีเงินได้บุคคลธรรมดาและการเข้าถึงสินเชื่อบุคคลดอกเบี้ยต่ำ งบประมาณและภาระทางการเงิน ยธ. ไม่มีอำนาจจัดสรรงบประมาณเพื่อการลงทุนในนิคมอุตสาหกรรมหรือก่อให้เกิดภาระทางการเงินแก่ภาครัฐ แต่ ยธ. ตั้งเป้าหมายที่จะพัฒนาและส่งผู้ที่ได้รับการพักการลงโทษเข้าไปทำงานในสถานประกอบการให้ได้จำนวน 16,000 คน/ปี ซึ่งเมื่อเปรียบเทียบกับงบประมาณที่ภาครัฐจะต้องใช้ในการดูแลผู้ต้องขังที่อยู่ในเรือนจำ เฉลี่ย 21,000 บาท/คน/ปี จะทำให้ภาครัฐประหยัดงบประมาณที่ใช้ดูแลผู้ต้องขังในเรือนจำประมาณ 336 ล้านบาท/ปี 12. เรื่อง แนวทางการจัดทำงบประมาณและปฏิทินงบประมาณรายจ่ายประจำปีงบประมาณ พ.ศ. 2566 คณะรัฐมนตรีมีมติเห็นชอบตามที่สำนักงบประมาณ (สงป.) เสนอ ดังนี้ 1. แนวทางการจัดทำงบประมาณรายจ่ายประจำปีงบประมาณ พ.ศ. 2566 2. ปฏิทินงบประมาณรายจ่ายประจำปีงบประมาณ พ.ศ. 2566 สาระสำคัญของเรื่อง สงป. รายงานว่า เพื่อให้หน่วยรับงบประมาณมีแนวทางประกอบการวางแผนการดำเนินงานและกำหนดแผนการปฏิบัติงานให้สอดคล้องกับกระบวนการจัดทำงบประมาณรายจ่ายประจำปีงบประมาณ พ.ศ. 2566 ได้อย่างมีประสิทธิภาพ สงป. จึงเสนอแนวทางการจัดทำงบประมาณและปฏิทินงบประมาณรายจ่ายประจำปีงบประมาณ พ.ศ. 2566 โดยมีสาระสำคัญสรุปได้ ดังนี้ 1. แนวทางการจัดทำงบประมาณรายจ่ายประจำปีงบประมาณ พ.ศ. 2566 1.1 ดำเนินการให้สอดคล้องกับยุทธศาสตร์ชาติ แผนแม่บทภายใต้ยุทธศาสตร์ชาติ แผนพัฒนาเศรษฐกิจและสังคมแห่งชาติ นโยบายและแผนระดับชาติว่าด้วยความมั่นคงแห่งชาติ แผนการปฏิรูปประเทศ (ฉบับปรับปรุง) แผนปฏิบัติราชการของกระทรวง เป้าหมายการพัฒนาที่ยั่งยืน นโยบายสำคัญของรัฐบาล รวมทั้งการน้อมนำหลักปรัชญาของเศรษฐกิจพอเพียงมาเป็นแนวทางในการจัดสรรงบประมาณ โดยคำนึงถึงความจำเป็นและภารกิจของหน่วยรับงบประมาณ ความต้องการในพื้นที่และแผนพัฒนาพื้นที่ตามความต้องการของประชาชนเพื่อให้เกิดประสิทธิภาพ ความคุ้มค่าในการใช้จ่ายงบประมาณและผลสัมฤทธิ์ในการบริหารจัดการภาครัฐ 1.2 ดำเนินการให้สอดคล้องกับสถานการณ์การระบาดของโรคติดเชื้อไวรัสโคโรนา 2019 (โรคโควิด 19) โดยให้ความสำคัญกับการแก้ไขปัญหา บรรเทาหรือแก้ไขผลกระทบทางเศรษฐกิจและสังคมจากการแพร่ระบาดของโรคโควิด 19 1.3 ให้ความสำคัญกับองค์กรปกครองส่วนท้องถิ่น (อปท.) เพิ่มศักยภาพการถ่ายโอนภารกิจการจัดบริการสาธารณะ ลดความเหลื่อมล้ำ รวมทั้งการพัฒนาประสิทธิภาพการจัดเก็บรายได้ และประสิทธิผลการใช้จ่ายของ อปท. 1.4 เพิ่มประสิทธิภาพการจัดทำงบประมาณให้ครอบคลุมทุกแหล่งเงิน โดยให้หน่วยรับงบประมาณพิจารณานำเงินนอกงบประมาณหรือเงินสะสมคงเหลือมาใช้ดำเนินภารกิจของหน่วยงานเป็นลำดับแรก ควบคู่ไปกับการพิจารณาทบทวนเพื่อชะลอ ปรับลด หรือยกเลิกการดำเนินโครงการที่มีความสำคัญในระดับต่ำหรือหมดความจำเป็น พิจารณาถึงความพร้อมและขีดความสามารถในการใช้จ่ายงบประมาณ รวมทั้งให้ความสำคัญกับการนำความสำเร็จในการปฏิบัติงานและผลการใช้จ่ายงบประมาณรายจ่ายประจำปีงบประมาณ พ.ศ. 2564 และ พ.ศ. 2565 มาประกอบการพิจารณาจัดสรรงบประมาณให้สอดคล้องกับศักยภาพการดำเนินงานของหน่วยรับงบประมาณ 1.5 ดำเนินการให้เป็นไปตามบทบัญญัติตามรัฐธรรมนูญแห่งราชอาณาจักรไทย พระราชบัญญัติวินัยการเงินการคลังของรัฐ พ.ศ. 2561 พระราชบัญญัติวิธีการงบประมาณ พ.ศ. 2561 รวมทั้งกฎหมาย ระเบียบ และมติคณะรัฐมนตรีที่เกี่ยวข้องกับการจัดทำงบประมาณรายจ่ายประจำปีอย่างครบถ้วน 2. ปฏิทินงบประมาณรายจ่ายประจำปีงบประมาณ พ.ศ. 2566 เป็นการกำหนดแผนและขั้นตอนการปฏิบัติงานในการจัดทำร่างพระราชบัญญัติงบประมาณรายจ่ายประจำปีงบประมาณ พ.ศ. 2566 ให้เป็นไปตามกรอบระยะเวลาที่บทบัญญัติของกฎหมายกำหนดไว้ 13. เรื่อง ผลการประชุมคณะกรรมการนโยบายเขตพัฒนาพิเศษภาคตะวันออก ครั้งที่ 3/2564 เรื่อง แนวทางแก้ไขปัญหาผลกระทบจากโควิด-19 ของโครงการรถไฟความเร็วสูงเชื่อมสามสนามบิน คณะรัฐมนตรีรับทราบแนวทางแก้ไขปัญหาผลกระทบจากโควิด-19 ของโครงการรถไฟความเร็วสูงเชื่อมสามสนามบินตามมติคณะกรรมการนโยบายเขตพัฒนาพิเศษภาคตะวันออก ครั้งที่ 3/2564 และมอบหมายให้การรถไฟแห่งประเทศไทย และสำนักงานคณะกรรมการนโยบายเขตพัฒนาพิเศษภาคตะวันออก (สกพอ.) ร่วมกันดำเนินงานโดยเร็ว เพื่อให้บริการแอร์พอร์ต เรลลิงก์ ดำเนินการได้อย่างต่อเนื่องไม่หยุดชะงักตามที่ สกพอ. เสนอ สาระสำคัญ คณะกรรมการนโยบายเขตพัฒนาพิเศษภาคตะวันออก (กพอ.) ในคราวประชุมครั้งที่ 3/2564 เมื่อวันที่ 4 ตุลาคม 2564 โดยมีนายกรัฐมนตรีเป็นประธาน มีมติเรื่องแนวทางแก้ไขปัญหาผลกระทบจากโควิด-19 ของโครงการรถไฟความเร็วสูงเชื่อมสามสนามบิน ดังนี้ 1. รับทราบปัญหาโครงการรถไฟความเร็วสูงเชื่อมสามสนามบิน ในส่วนของการชำระค่าให้สิทธิร่วมลงทุนในโครงการแอร์พอร์ต เรลลิงก์เนื่องจากสถานการณ์ผลกระทบโควิด-19 ดังนี้ 1) บริษัท เอเชีย เอรา วัน จำกัด (เอกชนคู่สัญญา) มีหนังสือหารือผลกระทบอันเนื่องมาจากสภาพเศรษฐกิจตกต่ำที่มีผลกระทบต่อการดำเนินโครงการรถไฟความเร็วสูงเชื่อมสามสนามบินเพื่อปรับปรุงข้อกำหนดและเงื่อนไขของสัญญาร่วมลงทุนโครงการรถไฟความเร็วสูงเชื่อมสามสนามบินซึ่งเป็นผลกระทบที่เกิดขึ้นจริงจากเหตุสุดวิสัย (ภาวะการแพร่ระบาดของโรคโควิด-19) โดยขอให้ภาครัฐพิจารณากำหนดมาตรการเยียวยาโครงการฯ โดยขอขยายระยะเวลาการชำระค่าให้สิทธิร่วมลงทุนในโครงการแอร์พอร์ต เรลลิงก์ จนกว่าจะได้ข้อยุติในการแก้ไขสัญญาร่วมลงทุน และกำหนดมาตรการเยียวยาอื่น ได้แก่ การปรับเปลี่ยนวิธีการชำระเงินร่วมลงทุนโครงการ (PIC) และการขยายระยะเวลาโครงการฯ 2) คณะกรรมการบริหารสัญญาโครงการรถไฟความเร็วสูงเชื่อมสามสนามบิน (คณะกรรมการบริหารสัญญาฯ) มีการประชุมเพื่อพิจารณาตามข้อเท็จจริงที่เกิดขึ้น และเห็นว่าสถานการณ์แพร่ระบาดของโควิด-19 เป็นเหตุการณ์ที่คู่สัญญาทั้งสองฝ่ายไม่อาจคาดการณ์ได้ก่อนลงนามสัญญา และมีผลกระทบเกิดขึ้นจริง จึงมีมติเห็นชอบหลักการเยียวยาผลกระทบของโควิด-19 ในส่วนของค่าสิทธิแอร์พอร์ต เรลลิงก์ แก่เอกชนคู่สัญญาและแนวทางดำเนินการระหว่างกระบวนการแก้ไขสัญญาร่วมลงทุนฯ 3) คณะกรรมการกำกับดูแลโครงการรถไฟความเร็วสูงเชื่อมสามสนามบิน (คณะกรรมการกำกับฯ) มีการประชุมพิจารณาเรื่องหลักการเยียวยาผลกระทบของโควิด-19 ในส่วนของค่าสิทธิโครงการแอร์พอร์ต เรลลิงก์ แก่เอกชนคู่สัญญาและแนวทางดำเนินการระหว่างกระบวนการแก้ไขสัญญาร่วมลงทุนฯ ตามความเห็นของคณะกรรมการบริหารสัญญาฯ โดยคณะกรรมการกำกับฯ เห็นด้วยกับหลักการตามคณะกรรมการบริหารสัญญาฯ โดยมีความเห็นเพิ่มเติมว่า เรื่องที่เอกชนคู่สัญญาไม่สามารถชำระค่าให้สิทธิร่วมลงทุนในโครงการแอร์พอร์ต เรลลิงก์ ตามสัญญาร่วมลงทุนฯ ที่จะถึงกำหนดชำระในวันที่ 24 ตุลาคม 2564 เนื่องจากสถานการณ์โรคระบาดของโควิด-19 นั้น ไม่ถือว่าเป็นเหตุสุดวิสัยหรือเหตุผ่อนผันในการไม่ชำระเงินใด ๆ ตามสัญญาร่วมลงทุนฯ 2. มอบหมายให้ รฟท. สกพอ. และคณะกรรมการกำกับดูแลฯ พิจารณาดำเนินการแก้ไขปัญหา ให้เป็นไปตามขั้นตอนกฎหมายที่เกี่ยวข้อง ทั้งนี้ หากมีความจำเป็นต้องแก้ไขสัญญาร่วมลงทุนฯ ก็ขอให้ดำเนินการตามกระบวนการแก้ไขสัญญาร่วมลงทุนฯ ตามกฎหมายที่เกี่ยวข้องให้ครบถ้วนก่อนนำเสนอ ครม. 3. มอบหมายให้การรถไฟแห่งประเทศไทย (รฟท.) สกพอ. และเอกชนคู่สัญญา เข้าดำเนินการเพื่อแก้ไขการดำเนินการกรณีแอร์พอร์ต เรลลิงก์ เป็นการเร่งด่วน เพื่อให้บริการแอร์พอร์ต เรลลิงก์ ดำเนินการได้อย่างต่อเนื่องไม่หยุดชะงัก 14. เรื่อง ผลการพิจารณาของคณะกรรมการกลั่นกรองการใช้จ่ายเงินกู้ ภายใต้พระราชกำหนดฯ เพิ่มเติม พ.ศ. 2564 ในคราวประชุมครั้งที่ 11/2564 คณะรัฐมนตรีมีมติอนุมัติตามที่เลขาธิการสภาพัฒนาการเศรษฐกิจและสังคมแห่งชาติ ประธานกรรมการกลั่นกรองการใช้จ่ายเงินกู้เสนอผลการพิจารณาของคณะกรรมการกลั่นกรองการใช้จ่ายเงินกู้ ภายใต้พระราชกำหนดให้อำนาจกระทรวงการคลังกู้เงิน เพื่อแก้ไขปัญหาเศรษฐกิจและสังคมจากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 (พระราชกำหนดฯ เพิ่มเติม พ.ศ. 2564) ในคราวประชุมครั้งที่ 11/2564 เมื่อวันที่ 15 ตุลาคม 2564 ที่ได้มีมติที่เกี่ยวข้องกับการพิจารณากลั่นกรองความเหมาะสมของข้อเสนอแผนงานหรือโครงการเพื่อขอใช้จ่ายเงินกู้ตามพระราชกำหนดฯ เพิ่มเติม พ.ศ. 2564 ดังนี้ 1. อนุมัติโครงการการเพิ่มวงเงินสนับสนุนโครงการเพิ่มกำลังซื้อให้แก่ผู้มีบัตรสวัสดิการแห่งรัฐ ระยะที่ 3 กรอบวงเงินจำนวน 8,122.3764 ล้านบาท และโครงการเพิ่มวงเงินสนับสนุนโครงการเพิ่มกำลังซื้อให้แก่ผู้ที่ต้องการความช่วยเหลือเป็นพิเศษ กรอบวงเงินจำนวน 1,383.8814 ล้านบาท ของสำนักงานเศรษฐกิจการคลัง กระทรวงการคลัง โดยให้ใช้จ่ายจากเงินกู้ภายใต้แผนงาน/โครงการกลุ่มที่ 2 ตามบัญชีท้ายพระราชกำหนดฯ เพิ่มเติม พ.ศ. 2564 พร้อมทั้งมอบหมายให้กระทรวงการคลัง เร่งดำเนินการเปิดลงทะเบียนกลุ่มผู้มีบัตรสวัสดิการแห่งรัฐ (รอบใหม่) โดยเร็ว และพิจารณาปรับปรุงฐานข้อมูลผู้มีบัตรสวัสดิการแห่งรัฐให้เป็นปัจจุบัน เพื่อให้ภาครัฐสามารถให้ความช่วยเหลือกลุ่มเป้าหมายได้อย่างครอบคลุม 2. อนุมัติโครงการการเพิ่มวงเงินสนับสนุนโครงการคนละครึ่ง ระยะที่ 3 กรอบวงเงินจำนวน 42,000.0000 ล้านบาท ของสำนักงานเศรษฐกิจการคลัง กระทรวงการคลัง โดยให้ใช้จ่ายจากเงินกู้ภายใต้แผนงาน/โครงการกลุ่มที่ 3 ตามบัญชีท้ายพระราชกำหนดฯ เพิ่มเติม พ.ศ. 2564 3. อนุมัติโครงการการเพิ่มวงเงินสนับสนุนโครงการยิ่งใช้ยิ่งได้ กรอบวงเงิน 3,000.0000ล้านบาท ของสำนักงานเศรษฐกิจการคลัง กระทรวงการคลัง โดยให้ใช้จ่ายจากเงินกู้ภายใต้แผนงานหรือโครงการกลุ่มที่ 3 ตามบัญชีท้ายพระราชกำหนดฯ เพิ่มเติม พ.ศ. 2564 พร้อมทั้งมอบหมายให้สำนักงานเศรษฐกิจการคลัง จัดทำรายงานสรุปผลการดำเนินโครงการฯ ณ สิ้นเดือนพฤศจิกายน 2564 และในกรณีที่สำนักงานเศรษฐกิจการคลัง พิจารณาแล้วเห็นว่าไม่สามารถดำเนินโครงการฯ ได้ตามเป้าหมาย เห็นควรให้สำนักงานเศรษฐกิจการคลัง พิจารณาปรับลดกรอบวงเงินของโครงการฯ ให้คงเหลือตามความเหมาะสมและความจำเป็นเสนอคณะกรรมการฯ พิจารณาตามขั้นตอนของระเบียบสำนักนายกรัฐมนตรีว่าด้วยการดำเนินการตามแผนงานหรือโครงการภายใต้พระราชกำหนดฯ เพิ่มเติม พ.ศ. 2564 (ระเบียบสำนักนายกรัฐมนตรีฯ เพิ่มเติม พ.ศ. 2564) ต่อไป 4. อนุมัติโครงการส่งเสริมและรักษาระดับการจ้างงานในธุรกิจ SMEs กรอบวงเงินจำนวน 37,521.6900 ล้านบาท ของกรมการจัดหางาน กระทรวงแรงงาน โดยใช้จ่ายจากเงินกู้ภายใต้แผนงาน/โครงการกลุ่มที่ 3 ตามบัญชีท้ายพระราชกำหนดฯ เพิ่มเติม พ.ศ. 2564 พร้อมทั้งมอบหมายให้กรมการจัดหางาน กำหนดเงื่อนไขให้นายจ้างที่ประสงค์เข้าร่วมโครงการต้องลงทะเบียนและจัดส่งข้อมูลผ่านระบบ e-Service รวมถึงประสานสำนักงานประกันสังคมในการเร่งประชาสัมพันธ์ให้นายจ้างกลุ่มเป้าหมายทราบถึงขั้นตอนดังกล่าว และอำนวยความสะดวกให้แก่ผู้ประกอบการขนาดเล็กที่ต้องการได้รับความช่วยเหลือในการจัดส่งข้อมูลผ่านระบบe-Service เพื่อให้กรมการจัดหางาน สามารถจ่ายเงินอุดหนุนได้อย่างรวดเร็ว มีประสิทธิภาพ และสอดคล้องกับแผนการดำเนินงานตามข้อเสนอโครงการ รวมถึงจะช่วยส่งเสริมนโยบายการให้บริการภาครัฐผ่านระบบอิเล็กทรอนิกส์ 5. มอบหมายให้สำนักงานเศรษฐกิจการคลังเป็นหน่วยงานรับผิดชอบโครงการตามข้อ 1, 2 และ 3 และดำเนินการจัดทำความต้องการใช้จ่ายเป็นรายวัน รวมทั้งมอบหมายให้กรมการจัดหางาน เป็นหน่วยงานรับผิดชอบโครงการตามข้อ 4 และดำเนินการจัดทำความต้องการใช้จ่ายเป็นรายสัปดาห์ เพื่อให้สำนักงานบริหารหนี้สาธารณะ สามารถจัดหาเงินกู้เพื่อใช้จ่ายโครงการตามแผนการใช้จ่ายเงินที่เกิดขึ้นจริง ซึ่งจะช่วยลดค่าใช้จ่ายทางการเงินของภาครัฐ พร้อมทั้งปฏิบัติตามข้อ 15 ของระเบียบสำนักนายกรัฐมนตรีฯ เพิ่มเติม พ.ศ. 2564 โดยเคร่งครัดตามขั้นตอนต่อไป ต่างประเทศ คณะรัฐมนตรีมีมติเห็นชอบร่างปฏิญญาระดับรัฐมนตรีสำหรับการประชุมระดับสูงว่าด้วยโรคติดเชื้อไวรัสโคโรนา 2019 (COVID-19) (Ministerial Declaration of the High-level Conference on COVID-19) (ร่างปฏิญญาฯ) และหากมีความจำเป็นต้องแก้ไขปรับปรุงร่างปฏิญญาฯ ในส่วนที่มิใช่สาระสำคัญและเป็นประโยชน์ต่อประเทศไทย ให้อยู่ในดุลพินิจของคณะผู้แทนไทยโดยไม่ต้องนำเสนอคณะรัฐมนตรีเพื่อพิจารณาอีกครั้ง และอนุมัติให้รัฐมนตรีว่าการกระทรวงคมนาคมหรือผู้ที่ได้รับมอบหมายร่วมรับรองร่างปฏิญญาดังกล่าว ตามที่กระทรวงคมนาคม (คค.) เสนอ15. เรื่อง ขอความเห็นชอบร่างปฏิญญา Ministerial Declaration of the High-Level Conference on COVID-19 สาระสำคัญของร่างปฏิญญาฯ เป็นการแสดงเจตนารมณ์ร่วมกันของประเทศสมาชิกตามวัตถุประสงค์ของการประชุม HLCC 2021 โดยเน้นย้ำความสำคัญของการร่วมมือกันระหว่างรัฐสมาชิกและหน่วยงานที่เกี่ยวข้อง เช่น ICAO และองค์การอนามัยโลก (World Health Organization: WHO) เป็นต้น ซึ่งมีรายละเอียดสรุปได้ เช่น ประเด็น ตัวอย่างสาระสำคัญ 1) การฟื้นฟูภาคอุตสาหกรรมการบินจากสถานการณ์การแพร่ระบาดของโรค COVID-19 Ÿ สนับสนุนการทำงานของคณะทำงาน ICAO Council Aviation Recovery Taskforce (CART) และให้ความสำคัญของมาตรฐานร่วมในการเดินทาง การทำงานร่วมกันผ่านระบบดิจิทัลแอปพลิเคชัน ตลอดจนการถอดบทเรียนจากโรคระบาดในปัจจุบัน Ÿ ทำงานร่วมกับพันธมิตรระหว่างประเทศที่สร้างขึ้นบนแนวทางของ ICAO และ WHO รวมทั้ง จัดตั้งยุทธศาสตร์ Public Health Corridors ในระดับทวิภาคี ภูมิภาค และพหุภาคีหรือความตกลงในรูปแบบอื่น ๆ ที่มีผลเช่นเดียวกัน โดยเฉพาะอย่างยิ่งการยอมรับวัคชีนร่วมกันและการลดความเสี่ยงเพิ่มเติมอื่น ๆ ตามความจำเป็น 2) การประสานกันของแนวปฏิบัติในการเดินทางระหว่างประเทศ Ÿ ผู้โดยสารทุกคนควรได้รับประโยชน์จากการปฏิบัติที่เท่าเทียมและเป็นธรรม ความสามารถในการเดินทาง และการได้รับวัคซีนจะต้องไม่เป็นเงื่อนไขสำหรับการเดินทาง Ÿ บรรเทาหรือยกเว้นข้อกำหนดในการตรวจหาเชื้อและกักตัวสำหรับผู้โดยสารที่ได้รับวัคซีนครบตามเกณฑ์ โดยจัดให้มีทางเลือกอื่น ๆ สำหรับผู้โดยสารที่ยังไม่ได้รับวัคซีน Ÿ อำนวยความสะดวกการขนส่งวัคซีนทางอากาศ อุปกรณ์ทางการแพทย์ที่จำเป็นและบุคลากรที่เกี่ยวข้องในการต่อสู้กับการแพร่ระบาดของโรค COVID-19 โดยเฉพาะการขนส่งไปยังประเทศกำลังพัฒนา Ÿ ยึดมั่นต่อกลยุทธ์การบริหารความเสี่ยงหลายระดับชั้น (Multilayer risk management strategy) สำหรับการบินพลเรือน แนวปฏิบัติที่สอดประสานกันเท่าที่จะเป็นไปได้ รวมทั้งข้อกำหนดของการตรวจหาเชื้อและการได้รับวัคซีนซึ่งสนับสนุนให้มีการทบทวน การติดตามอย่างเป็นประจำ และการแบ่งปันข้อมูลอย่างทันท่วงทีระหว่างรัฐ ประเด็นอื่น ๆ Ÿ รับมือกับการเปลี่ยนแปลงสภาพภูมิอากาศ เพื่อส่งเสริมการพัฒนาที่ยั่งยืน และการเติบโตของการบินในอนาคต ตามเจตนารมณ์ของการประชุมสมัชชาประเทศภาคีอนุสัญญาสหประชาติว่าด้วยการเปลี่ยนแปลงสภาพภูมิอากาศ ครั้งที่ 26 (COP26) 16. เรื่อง ผลการประชุมคณะกรรมาธิการร่วมระดับสูงไทย-ญี่ปุ่น (HLJC) ครั้งที่ 5 คณะรัฐมนตรีรับทราบผลการประชุมคณะกรรมาธิการร่วมระดับสูงไทย-ญี่ปุ่น (Thailand-Japan High Level Joint Commission: HLJC) ครั้งที่ 5 และมอบหมายให้ส่วนราชการที่เกี่ยวข้องเร่งรัดการปฏิบัติเพื่อให้มีการติดตามผลการประชุมและหารือให้เกิดผลเป็นรูปธรรม ตามที่กระทรวงการต่างประเทศ (กต.) เสนอ ผลการประชุมฯ 1. ที่ประชุมฯ เสนอให้ร่วมกันจัดทำแผนยุทธศาสตร์ร่วมด้านเศรษฐกิจในการพัฒนาความเป็นหุ้นส่วนระหว่างไทยกับญี่ปุ่นในระยะ 5 ปี เพื่อเสนอต่อที่ประชุม HLJC ครั้งที่ 6 ในโอกาสครบรอบ 135 ปีของการสถาปนาความสัมพันธ์ทางการทูตระหว่างไทยกับญี่ปุ่น 2. ไทยได้ผลักดันความร่วมมือทางเศรษฐกิจกับฝ่ายญี่ปุ่นในประเด็นต่าง ๆ เช่น (1) การสอดประสานการดำเนินการระหว่างโมเดลเศรษฐกิจชีวภาพ-เศรษฐกิจหมุนเวียน-เศรษฐกิจสีเขียว [Bio-Circular-Green (BCG) Economy] กับยุทธศาสตร์การเติบโตสีเขียว (Green Growth Strategy) ของญี่ปุ่น (2) การเชิญชวนนักลงทุนญี่ปุ่นเข้ามามีส่วนร่วมในการเปลี่ยนผ่านไปสู่อุตสาหกรรมยานยนต์ไฟฟ้าพลังงานสะอาด (Zero Emission Vehicles: ZEVs) (3) ความร่วมมือในการพัฒนาโครงสร้างพื้นฐานสำหรับพาณิชย์อิเล็กทรอนิกส์ (e-Commerce) และการค้าดิจิทัล (4) การเชิญชวนให้ญี่ปุ่นมาลงทุนในอุตสาหกรรมเป้าหมาย และโครงการพัฒนาเมืองอัจฉริยะ (Smart City) และเขตพัฒนาพิเศษภาคตะวันออก (Eastern Economic Corridor: EEC) และ (5) การขอรับสนับสนุนวัคซีนป้องกันโรคติดเชื้อไวรัสโคโรนา 2019 เพิ่มเติม กต. พิจารณาแล้วเห็นว่า ผลการประชุมฯ ได้กำหนดทิศทางความร่วมมือด้านเศรษฐกิจระหว่างไทยกับญี่ปุ่นในระยะต่อไป ซึ่งเกี่ยวข้องกับการดำเนินงานของหน่วยงานไทย เช่น การดำเนินความร่วมมือภายใต้โมเดล BCG Economy ของไทยกับ Green Growth Strategy ของญี่ปุ่นให้เกิดผลเป็นรูปธรรม การดำเนินความร่วมมือในการพัฒนาโครงสร้างพื้นฐานสำหรับ e-Commerce และการค้าดิจิทัลกับฝ่ายญี่ปุ่นและการผลักดันการลงทุนจากญี่ปุ่นในอุตสาหกรรมเป้าหมาย จึงมีประเด็นที่ต้องมอบหมายให้ส่วนราชการที่เกี่ยวข้อง ได้แก่ กระทรวงการคลัง กระทรวงอุดมศึกษา วิทยาศาสตร์ วิจัยและนวัตกรรม (อว.) กระทรวงเกษตรและสหกรณ์ (กษ.) กระทรวงคมนาคม (คค.) กระทรวงดิจิทัลเพื่อเศรษฐกิจและสังคม (ดศ.) กระทรวงพลังงาน (พน.) กระทรวงพาณิชย์ (พณ.) กระทรวงศึกษาธิการ (ศธ.) กระทรวงสาธารณสุข (สธ.) กระทรวงอุตสาหกรรม สำนักงานความร่วมมือพัฒนาเศรษฐกิจกับประเทศเพื่อนบ้าน (องค์การมหาชน) (สพพ.) สำนักงานสภาพัฒนาการเศรษฐกิจและสังคมแห่งชาติ สำนักงานคณะกรรมการนโยบายเขตพัฒนาพิเศษภาคตะวันออก (สกพอ.) และสำนักงานคณะกรรมการส่งเสริมการลงทุน (สกท.) ดำเนินการในส่วนที่เกี่ยวข้องต่อไป 17. เรื่อง ผลการประชุมระดับสูงเอเชียและแปซิฟิกว่าด้วยความร่วมมือสายแถบและเส้นทาง (Asia and Pacific High-Level Conference on Belt and Road Cooperation) คณะรัฐมนตรีรับทราบผลการประชุมระดับสูงเอเชียและแปซิฟิกว่าด้วยความร่วมมือสายแถบและเส้นทาง และมอบหมายส่วนราชการดำเนินการในส่วนที่เกี่ยวข้องตามผลการประชุมฯ ต่อไป ตามที่กระทรวงการต่างประเทศ (กต.) เสนอ สาระสำคัญของเรื่อง กต. รายงานว่า นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศได้เข้าร่วมการประชุมระดับสูงเอเชียและแปซิฟิกว่าด้วยความร่วมมือสายแถบและเส้นทาง เมื่อวันที่ 23มิถุนายน 2564 ผ่านระบบการประชุมทางไกล โดยมีนายหวัง อี้ มนตรีแห่งรัฐและรัฐมนตรีว่าการกระทรวงการต่างประเทศแห่งสาธารณรัฐประชาชนจีน เป็นประธาน สรุปสาระสำคัญได้ ดังนี้ 1. ผลการประชุมฯ 1.1 ที่ประชุมฯ ได้ให้การรับรองร่างเอกสารผลลัพธ์การประชุมฯ ซึ่งคณะรัฐมนตรีได้ให้ความเห็นชอบแล้ว (ตามข้อ 2) โดยมีการปรับเปลี่ยนร่างเอกสารฯ ในส่วนที่ไม่ใช่สาระสำคัญ ดังนี้ (1) ข้อริเริ่มเรื่องความเป็นหุ้นส่วนสายแถบและเส้นทางว่าด้วยความร่วมมือด้านวัคซีนโควิด-19 โดยมีการปรับถ้อยคำให้ประเทศผู้ผลิตวัคซีนที่อยู่ในสถานะที่สามารถดำเนินการได้ให้การสนับสนุนแก่โครงการเพื่อการเข้าถึงวัคซีนโควิด-19 ระดับโลก (COVAX) ขององค์การอนามัยโลก (2) ข้อริเริ่มเรื่องความเป็นหุ้นส่วนสายแถบและเส้นทางว่าด้วยการพัฒนาสีเขียว โดยมีการเพิ่มประเด็นด้านการเสริมสร้างขีดความสามารถของบุคลากรและสถาบันที่เกี่ยวข้องในการดำเนินการสู่การปรับตัวและการบรรเทาผลกระทบจากการเปลี่ยนแปลงของสภาพภูมิอากาศ 1.2 ประเทศไทยได้ย้ำความร่วมมือของประเทศหุ้นส่วนในการรับมือกับโควิด-19 และการฟื้นตัวที่ยั่งยืน โดยเน้น (1) ความเชื่อมโยงด้านกฎระเบียบและโครงสร้างพื้นฐาน (2) การยกระดับความเชื่อมโยงระหว่างระเบียงเศรษฐกิจและการสร้างโอกาสสำหรับวิสาหกิจขนาดกลาง ขนาดเล็ก และขนาดย่อม (3) การหารือยุทธศาสตร์ร่วมด้านเทคโนโลยีคาร์บอนต่ำและการลงทุนสีเขียว และ (4) การดำเนินการร่วมกันของประเทศหุ้นส่วนและควรสอดประสานกับข้อริเริ่มด้านการพัฒนาเศรษฐกิจระดับภูมิภาคอื่น ๆ 2. กต. พิจารณาแล้วเห็นว่า ผลการประชุมฯ ได้แสดงเจตนารมณ์และกำหนดแนวทางความร่วมมือในอนาคตภายใต้กรอบความร่วมมือสายแถบและเส้นทาง ซึ่งมีประเด็นที่เกี่ยวข้องกับการดำเนินงานของส่วนราชการต่าง ๆ เช่น การส่งเสริมความร่วมมือด้านการวิจัยวัคซีน การเคลื่อนย้ายวัคซีนข้ามพรมแดน การดำเนินความร่วมมือเพื่อการพัฒนาสีเขียว และการส่งเสริมการพัฒนาโครงสร้างพื้นฐานที่เป็นมิตรต่อสิ่งแวดล้อม มอบหมายให้ส่วนราชการที่เกี่ยวข้อง ได้แก่ กระทรวงการคลัง กระทรวงการอุดมศึกษา วิทยาศาสตร์ วิจัยและนวัตกรรม (อว.) กระทรวงคมนาคม (คค.) กระทรวงทรัพยากรธรรมชาติและสิ่งแวดล้อม (ทส.) กระทรวงพลังงาน (พน.) กระทรวงพาณิชย์ (พณ.) กระทรวงสาธารณสุข (สธ.) และสำนักงานสภาพัฒนาการเศรษฐกิจและสังคมแห่งชาติ (สศช.) ดำเนินการในส่วนที่เกี่ยวข้องต่อไป 18. เรื่อง ผลการประชุมผู้นำเขตเศรษฐกิจเอเปคอย่างไม่เป็นทางการ คณะรัฐมนตรีมีมติรับทราบผลการประชุมผู้นำเขตเศรษฐกิจเอเปคอย่างไม่เป็นทางการ และมอบหมายให้หน่วยงานที่เกี่ยวข้องนำผลการประชุมฯ ไปปฏิบัติและติดตามความคืบหน้า ตามที่กระทรวงการต่างประเทศเสนอ สาระสำคัญของเรื่อง นายกรัฐมนตรีได้เข้าร่วมการประชุมผู้นำเขตเศรษฐกิจเอเปคอย่างไม่เป็นทางการ ประจำปี 2564 เมื่อวันที่ 16 กรกฎาคม 2564 โดยประเทศนิวซีแลนด์ เป็นเจ้าภาพจัดการประชุมฯ ผ่านระบบการประชุมทางไกล สรุปสาระสำคัญได้ ดังนี้ 1. ผลการประชุมฯ 1.1 ที่ประชุมฯ ได้หารือเกี่ยวกับประเด็นสำคัญในการรับมือกับโรคติดเชื้อไวรัสโคโรนา 2019 (โควิด-19 และการเร่งฟื้นฟูเศรษฐกิจของภูมิภาคเอชีย-แปชิฟิก เช่น การเรียกร้องให้มีการกระจายวัคซีนส่วนเกินไปยังเขตเศรษฐกิจที่ยังขาดแคลน การสนับสนุนให้มีการบรรลุเขตการค้าเสรีเอเชีย-แปซิฟิกโดยเร็ว การส่งเสริมพาณิชย์อิเล็กทรอนิกส์ การผลักดันการหารือเรื่องความร่วมมือจัดทำช่องทางการเดินทางพิเศษ การรับมือกับการเปลี่ยนแปลงของสภาพภูมิอากาศ และการสนับสนุนการมีส่วนร่วมทางเศรษฐกิจของสตรี และวิสาหกิจขนาดกลาง ขนาดเล็ก และรายย่อย (Micro, Small and Medium-sized Enterprises: MSMEs) 1.2 นายกรัฐมนตรีมีข้อเสนอใน 4 ประเด็น ได้แก่ (1) การจัดสรรและกระจายวัคซีนให้ประชาชนทุกคนอย่างรวดเร็วที่สุด (2) การเริ่มเปิดการเดินทางข้ามพรมแดนอย่างปลอดภัยเพื่อฟื้นฟูเศรษฐกิจ (3) มาตรการช่วยเหลือ MSMEs และสตาร์ทอัพ รวมทั้งการเปลี่ยนผ่านไปสู่สถานการณ์ปกติใหม่ และ (4) การปรับวิธีคิดด้านการพัฒนาใหม่ โดยเน้นความสมดุลของทุกสิ่งและคำนึงถึงการรับมือกับการเปลี่ยนแปลงของสภาพภูมิอากาศและความท้าทายด้านสิ่งแวดล้อมอื่น ๆ 1.3 กรรมการจัดการกองทุนการเงินระหว่างประเทศชื่นชมการดำเนินงานของไทยในการรับมือกับวิกฤตด้านสาธารณสุขและเศรษฐกิจที่ผ่านมาและเสนอแนะให้ไทยใช้ประโยชน์จากความสามารถด้านการคลังที่มีอยู่อย่างชาญฉลาดสำหรับการดำเนินการต่อไป โดยเฉพาะเพื่อรับมือกับสถานการณ์การติดเชื้อระลอกใหม่ในขณะนี้ รวมทั้งย้ำความสำคัญของการบูรณาการนโยบายและการดำเนินการด้านสิ่งแวดล้อม สังคม และเศรษฐกิจเข้าด้วยกัน เพื่อนำไปสู่การเจริญเติบโตที่ยั่งยืนและครอบคลุม และย้ำความสำคัญของการลงทุนในการเสริมสร้างความเข้มแข็งของระบบสาธารณสุข การเตรียมความพร้อมและป้องกันโรคระบาด ซึ่งมีต้นทุนต่ำกว่าการรับมือ ภายหลังจากเกิดโรคระบาดแล้วมาก 1.4 ประโยชน์ที่ประชาชนไทยได้รับ ได้แก่ (1) ผลประโยชน์ในด้านการรับมือกับโรคโควิด-19 และการฟื้นฟูเศรษฐกิจ เช่น ความร่วมมือในการกระจายวัคซีน การฟื้นฟูการเดินทางข้ามพรมแดน และการซ่วยเหลือ MSMEs และ (2) ผลประโยชน์จากนโยบายที่เอเปคผลักดัน เช่น การส่งเสริมการค้าเสรี การส่งเสริมการเจริญเติบโตที่ยั่งยืน ครอบคลุม และสมดุล และการส่งเสริมบทบาทและการมีส่วนร่วมของสตรี 1.5 ที่ประชุมฯ ได้รับรองถ้อยแถลงของผู้นำเศรษฐกิจเอเปค : การเอาชนะโรคโควิด-19 และการเร่งฟื้นฟูเศรษฐกิจ โดยเน้น 3 หัวข้อหลัก ได้แก่ (1) การเจริญเติบโตที่เข้มแข็ง สมดุล มั่นคง ยั่งยืน และครอบคลุม (2) การใช้ประโยชน์จากนวัตกรรมและเทคโนโลยีดิจิทัล และ (3) การค้าและการลงทุน กต. พิจารณาแล้วเห็นว่า ผลการประชุมฯ เป็นเรื่องที่เกี่ยวกับความสัมพันธ์การเข้าถึงวัคซีนป้องกันโรคโควิด-19 การดำเนินมาตรการกระตุ้นเศรษฐกิจอย่างต่อเนื่องและการอำนวยความสะดวกการเคลื่อนย้ายสินค้าและบริการ จึงมีประเด็นที่ต้องมอบหมายให้หน่วยงานที่เกี่ยวข้อง ได้แก่ กระทรวงการคลัง กระทรวงการท่องเที่ยวและกีฬา (กก.) กระทรวงการพัฒนาสังคมและความมั่นคงของมนุษย์ กระทรวงการอุดมศึกษา วิทยาศาสตร์ วิจัยและนวัตกรรม (อว.) กระทรวงคมนาคม (คค.) กระทรวงดิจิทัลเพื่อเศรษฐกิจและสังคม (ดศ.) กระทรวงทรัพยากรธรรมชาติและสิ่งแวดล้อม (ทส.) กระทรวงพลังงาน (พน.) กระทรวงพาณิชย์ (พณ.) กระทรวงมหาดไทย (มท.) กระทรวงแรงงาน (รง.) กระทรวงศึกษาธิการ (ศธ.) กระทรวงสาธารณสุข (สธ.) กระทรวงอุตสาหกรรม (อก.) สำนักงานสภาพัฒนาการเศรษฐกิจและสังคมแห่งชาติ (สศช.) สำนักงานคณะกรรมการส่งเสริมการลงทุน (สกท.) สำนักงานพัฒนธุรกรรมทางอิเล็กทรอนิกส์ (สพธอ.) สำนักงานพัฒนารัฐบาลดิจิทัล (องค์การมหาชน) (สพร.) สำนักงานส่งเสริมวิสาหกิจขนาดกลางและขนาดย่อม ศูนย์บริหารสถานการณ์การแพร่ระบาดของโรคติดเชื้อไวรัส โคโรนา 2019 ธนาคารแห่งประเทศไทย (ธปท.) และสำนักงานตำรวจแห่งชาติ ดำเนินการในส่วนที่เกี่ยวข้อง 19. เรื่อง ผลการประชุมระดับรัฐมนตรี ครั้งที่ 27 แผนงานการพัฒนาเขตเศรษฐกิจสามฝ่ายอินโดนีเซีย-มาเลเซีย-ไทย (IMT-GT) คณะรัฐมนตรีมีมติ ดังนี้ 1. รับทราบผลการประชุมระดับรัฐมนตรี ครั้งที่ 27 แผนงานการพัฒนาเขตเศรษฐกิจสามฝ่าย อินโดนีเซีย-มาเลเซีย-ไทย (Indonesia-Malaysia-Thailand Growth Triangle: IMT-GT) 2. เห็นชอบการมอบหมายหน่วยงานดำเนินการในส่วนที่เกี่ยวข้องตามผลการประชุมระดับรัฐมนตรี ครั้งที่ 27 และผลการประชุมอื่น ๆ ที่เกี่ยวข้อง ตามที่กระทรวงการต่างประเทศ (กต.) เสนอ สาระสำคัญของเรื่อง รัฐมนตรีว่าการกระทรวงการคลัง (นายอาคม เติมพิทยาไพสิฐ) ปฏิบัติหน้าที่รัฐมนตรีประจำแผนงาน IMT-GT และหัวหน้าคณะผู้แทนไทย ได้เข้าร่วมการประชุมระดับรัฐมนตรี ครั้งที่ 27 แผนงาน IMT-GT ผ่านระบบ การประชุมทางไกล เมื่อวันที่ 6 สิงหาคม 2564 สรุปสาระสำคัญได้ ดังนี้ 1. การพิจารณารายงานของที่ประชุมระดับเจ้าหน้าที่อาวุโส ครั้งที่ 28 ที่ประชุมได้รับทราบและเห็นชอบรายงานการประชุมฯ ซึ่งมีผลการดำเนินงาน เช่น 1.1 การดำเนินงานภายใต้แผนงาน IMT-GT มีส่วนสนับสนุนการเติบโตทางเศรษฐกิจภายในอนุภูมิภาค อย่างไรก็ตาม สถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ตั้งแต่ปี 2563-ปัจจุบัน ส่งผลกระทบต่อการพัฒนาเศรษฐกิจในภาพรวม โดยเฉพาะอัตราการว่างงานและความยากจนสูงขึ้นในอนุภูมิภาค อีกทั้งการดำเนินงานภายใต้แผนงาน IMT-GT ยังได้รับผลกระทบจากโควิด-19 เช่น การเลื่อนการดำเนินโครงการ ข้อจำกัดด้านงบประมาณ การปิดพรมแดน และการบังคับใช้มาตรการด้านสาธารณสุข 1.2 ความคืบหน้าในการขับเคลื่อนโครงการความเชื่อมโยงทางกายภาพ (Physical Connectivity Projects: PCPs) เพื่อมุ่งให้เกิดการบูรณาการและความเชื่อมโยงในอนุภูมิภาค มูลค่ารวม 39 พันล้านดอลลาร์สหรัฐ ปัจจุบันมีโครงการที่ดำเนินการแล้วเสร็จจำนวน 14 โครงการ ในส่วนของประเทศไทย ได้แก่ โครงการขยายท่อากาศยานนานาชาติหาดใหญ่ระยะสั้นจังหวัดสงขลา ซึ่งได้ดำเนินการแล้วเสร็จ 1.3 ความคืบหน้าการขับเคลื่อนโครงการใน 7 สาขาความร่วมมือภายใต้แผนงานIMT-GT โดยมีโครงการที่สำคัญ เช่น (1) กรอบความร่วมมือระหว่างรัฐบาลแห่งสาธารณรัฐอินโดนีเซีย มาเลเซีย และไทย ด้านการศุลกากร การตรวจคนเข้าเมือง และการตรวจโรค พืช และสัตว์ เพื่ออำนวยความสะดวกในการเคลื่อนย้ายข้ามพรมแดนของสินค้าและบุคคลซึ่งมีกำหนดลงนามในช่วงการประชุมระดับผู้นำ ครั้งที่ 13 แผนงาน IMT-GT ในเดือนตุลาคม 2564 (2) โครงการฐานข้อมูลตลาดแรงงานใน IMT-GT และ (3) โครงการ พาณิชย์อิเล็กทรอนิกส์ของ IMT-GT 1.4 การดำเนินการในระยะต่อไป เช่น (1) การยกร่างแผนดำเนินงานระยะห้าปี พ.ศ. 2565-2569 (Implementation Blueprint 2022-2026: IB 2022-2026 ให้แล้วเสร็จ (2) การแสวงหาหุ้นส่วนเพื่อการพัฒนาใหม่และกระชับความร่วมมือกับหุ้นส่วนเพื่อการพัฒนาเดิม และ (3) การพัฒนาโครงการการค้าและการลงทุนตามแนวทางกรอบความร่วมมือด้านศุลกากร การตรวจคนเข้าเมือง และการตรวจโรค พืช และสัตว์ 1.5 ความเห็นของที่ประชุม IMT-GT เช่น (1) เน้นย้ำความร่วมมือระดับอนุภูมิภาคเพื่อรับมือผลกระทบจากโควิด-19 (2) สนับสนุนการขยายพื้นที่แผนงาน IMT-GT ให้ครอบคลุมทั้งคาบสมุทรมลายู รวมทั้งการพิจารณารับสาธารณรัฐประชาชนจีนและสาธารณรัฐอินเดียในการเป็นหุ้นส่วนการพัฒนาของแผนงาน IMT-GT และ (3) สนับสนุนความร่วมมือเพื่อฟื้นฟูอุตสาหกรรมการท่องเที่ยวซึ่งได้รับผลกระทบอย่างรุนแรงจากโควิด-19 โดยมีโครงการ Phuket Sandbox ของไทยเป็นต้นแบบ 2. การพิจารณารายงานของที่ประชุมระดับมุขมนตรีและผู้ว่าราชการจังหวัด ครั้งที่ 18 โดยที่ประชุมได้เห็นชอบรายงานการประชุม สรุปสาระสำคัญ เช่น 2.1 ความคืบหน้าของโครงการความร่วมมือภายใต้แผนงาน IMT-GT ที่เกี่ยวกับกรอบการประชุมระดับมุขมนตรีและผู้ว่าราชการจังหวัด เช่น กรอบการพัฒนาเมืองอย่างยั่งยืน (Sustainable Urban Development Framework: SUDF) และสภาเทศมนตรีสีเขียว รวมทั้ง สนับสนุนการจัดตั้งสำนักงานมุขมนตรีและผู้ว่าราชการจังหวัดของแต่ละประเทศและการมีส่วนร่วมของรัฐบาลท้องถิ่นเพื่อขับเคลื่อน IMT-GT 2.2 ความก้าวหน้าในการขับเคลื่อนโครงการต่าง ๆ ได้แก่ 2.2.1 อินโดนีเซีย สนับสนุนการพัฒนาความเชื่อมโยงและแหล่งท่องเที่ยวในหลายจังหวัด เช่น การพัฒนาสถานที่ท่องเที่ยวที่สำคัญของสุมาตราเหนือ การพัฒนโครงสร้างพื้นฐานของสุมาตราตะวันตก และการพัฒนาทำเรือและนิคมอุตสาหกรรมเรียว รวมทั้งอยู่ระหว่างการขับเคลื่อนข้อริเริ่มเมืองสีเขียวในเมืองบาตัมและได้เสนอโครงการใหม่ เช่น การเสริมสร้างศักยภาพในอุตสาหกรรมฮาลาลและการพัฒนาระเบียงการท่องเที่ยว 2.2.2 มาเลเซีย นำเสนอโครงการที่ให้ความสำคัญ เช่น โครงการชูปิงแวลลีย์การพัฒนาพื้นที่ต็อกบาหลี เมืองสีเขียวโกตาบารู และการก่อสร้างสนามบินโกตาบารูและสะพนโกตาบารู-ปาเล็คบัง รวมถึงการพัฒนาแผนการขนส่งสีเขียวลังกาวี เขตเศรษฐกิจริมน้ำมะละกา และโครงการอิโปห์เมืองอัจฉริยะ 2.2.3 ไทย อยู่ระหว่างการดำเนินการโครงการภูเก็ตเมืองอัจฉริยะ การก่อสร้าง ท่าอากาศยานสุราษฎร์ธานีและนราธิวาส โครงการพัฒนาอุตสาหกรรมโคเนื้อศรีวิชัย และโครงการอุทยานธรณีสตูล โดยเสนอโครงการใหม่ ได้แก่ ความเชื่อมโยงทางรางระหว่างสุไหงโกลก-รันเตาปันยัง-ตุมปัต 3. การประชุมระดับรัฐมนตรีแผนงาน IMT-GT อย่างไม่เป็นทางการ ครั้งที่ 7 โดยที่ประชุมได้รับทราบการจัดทำ IB 2022-2026 ที่เนันย้ำถึงโครงการที่เป็นรูปธรรมและแสดงความยืนยันที่จะพัฒนาความร่วมมือกับหุ้นส่วนเพื่อการพัฒนา เช่น ธนาคารพัฒนาเอเชียและสำนักเลขาธิการอาเซียน เพื่อขยายขอบเขตสาขาความร่วมมือของ IMT-GT รวมทั้งได้รับทราบความคืบหน้าของการดำเนินงานภายใต้ SUDF ที่ตระหนักถึงความเร่งด่วนของภาวะฉุกเฉินด้านภูมิอากาศและการฟื้นฟูจากสถานการณ์โควิด-19 ผ่านการลดการปล่อยก๊าชเรือนกระจก การประหยัดพลังงาน การจัดการของเสีย และความหลากหลายทางชีวภาพอย่างยั่งยืน รวมทั้งให้ความสำคัญกับ การมีส่วนร่วมกับภาคเอกชนเพื่อดึงดูดการลงทุนสีเขียวที่เป็นมิตรกับสิ่งแวดล้อม 4. การเป็นสักขีพยานในการลงนามบันทึกความเข้าใจระหว่างอุทยานธรณีโลกลังกาวี (มาเลเซีย) อุทยานธรณีโลกสตูล (ไทย) และอุทยานธรณีโลกทะเลสาบโตบา (อินโดนีเชีย) เพื่อส่งเสริมความร่วมมือและแลกเปลี่ยนประสบการณ์ที่ดีของทั้งสามประเทศโดยมีกิจกรรมที่ดำเนินการร่วมกันภายใต้บันทึกความเข้าใจฯ เช่น การแลกเปลี่ยนประสบการณ์ที่ดีในการปกป้องมรดกธรณีและการแลกเปลี่ยนข้อมูลเกี่ยวกับการพัฒนาอุทยานธรณี 5. ข้อเสนอฝ่ายไทยในที่ประชุมฯ รัฐมนตรีแผนงาน IMT-GT ของไทยได้ผลักดันประเด็นต่าง ๆ เช่น (1) สร้างความร่วมมือเพื่อรับมือความท้าทายผลกระทบของโควิด-19 (2) เร่งรัดการลงทุนใน PCPs เพื่อให้เกิดความเชื่อมโยงตามแนวระเบียงเศรษฐกิจอย่างเต็มประสิทธิภาพและรองรับการฟื้นตัวของเศรษฐกิจภายหลังโควิด-19 และ (3) สนับสนุนให้มีเครื่องมือทางการเงินเพื่อสนับสนุนโครงการภายใต้แผนงาน IMT-GT มากยิ่งขึ้น โดยไทยเสนอ การออกพันธบัตรเพื่อความยั่งยืนเพื่อสนับสนุนโครงการเมืองสีเขียว เมืองอัจฉริยะ และสาธารณสุข 6. แถลงการณ์ร่วมของการประชุมระดับรัฐมนตรี ครั้งที่ 27 ที่ประชุมได้เห็นชอบแถลงการณ์ ร่วมฯ โดยมีเนื้อหาและสาระสำคัญตามร่างแถลงการณ์ร่วมฯ ที่คณะรัฐมนตรีมีมติ (3 สิงหาคม 2564) เห็นชอบ 7. การประชุมครั้งต่อไป ที่ประชุมได้เห็นชอบมาเลเซียเป็นเจ้าภาพการประชุมระดับผู้นำแผนงาน IMT-GT ครั้งที่ 13 ซึ่งเป็นการประชุมคู่ขนานกับการประชุมผู้นำอาเซียนครั้งที่ 39 ในช่วงเดือนตุลาคม 2564 และเห็นชอบให้ไทยเป็นเจ้าภาพจัดการประชุมระดับรัฐมนตรี ครั้งที่ 28 และการประชุมอื่น ๆ ที่เกี่ยวข้อง แผนงานIMT-GT ในปี 2565 ณ จังหวัดภูเก็ตหากสถานการณ์โควิด-19 คลี่คลายลง 8. สศช. เห็นว่า ความร่วมมือภายใต้แผนงาน IMT-GT เป็นกรอบยุทธศาสตร์การดำเนินงานซึ่งมีวิสัยทัศน์ที่มุ่งยกระดับชีวิตความเป็นอยู่ของประชาชน และลดความเหสื่อมล้ำในพื้นที่ จึงจำเป็นอย่างยิ่งในการสนับสนุนการดำเนินงานตามยุทธศาสตร์ให้สอดคล้องกันระหว่างอนุภูมิภาคและภายในประเทศ และเป็นกรอบในการจัดสรรงบประมาณและการดำเนินโครงการของหน่วยงานที่เกี่ยวข้อง พร้อมทั้งมีการมอบหมายภารกิจ การติดตามประเมินผล และการประสานงานอย่างใกล้ชิดระหว่างรัฐบาลและหน่วยงานที่ขับเคลื่อนแผนงาน IMT-GT ทุกระดับ ดังนั้น จึงเห็นควรมอบหมายหน่วยงานที่เกี่ยวข้องร่วมผลักดันการขับเคลื่อนและการบูรณาการกิจกรรมต่าง ๆ การจัดทำ IB 2022-2026 การส่งเสริมการพัฒนาเทคโนโลยีเพื่อเร่งการฟื้นตัวทางเศรษฐกิจหลังโควิด-19 และการดึงดูดการลงทุนสีเขียว 20. เรื่อง บันทึกความเข้าใจว่าด้วยความร่วมมือด้านภาพยนตร์ระหว่างทบวงกิจการภาพยนตร์แห่งสาธารณรัฐประชาชนจีนและกระทรวงวัฒนธรรมแห่งราชอาณาจักรไทย คณะรัฐมนตรีมีมติเห็นชอบร่างบันทึกความเข้าใจว่าด้วยความร่วมมือด้านภาพยนตร์ระหว่างทบวงกิจการภาพยนตร์แห่งสาธารณรัฐประชาชนจีนและกระทรวงวัฒนธรรมแห่งราชอาณาจักรไทย (ร่างบันทึกความเข้าใจฯ) ทั้งนี้ หากมีการปรับเปลี่ยนถ้อยคำของร่างบันทึกความเข้าใจดังกล่าวที่ไม่ส่งผลกระทบต่อสาระสำคัญ หรือที่ไม่ขัดต่อผลประโยชน์ของประเทศไทย ให้กระทรวงวัฒนธรรม (วธ.) สามารถดำเนินการได้โดยไม่ต้องเสนอต่อคณะรัฐมนตรีอีกครั้ง และอนุมัติให้รัฐมนตรีว่าการกระทรวงวัฒนธรรมเป็นผู้ลงนามฝ่ายไทยในร่างบันทึกความเข้าใจฯ ตามที่กระทรวงวัฒนธรรม (วธ.) เสนอ สาระสำคัญของร่างบันทึกความเข้าใจฯ มีดังนี้ 1. ผู้เข้าร่วมแต่ละฝ่ายจะเป็นเจ้าภาพจัดนิทรรศการภาพยนตร์หนึ่งครั้งสำหรับผู้เข้าร่วมอีกฝ่าย และส่งคณะผู้แทนภาพยนตร์ไปร่วมกิจกรรมตามหลักการต่างตอบแทนในช่วงระยะเวลาที่มีผลของบันทึกความเข้าใจนี้ 2. ผู้เข้าร่วมทั้งสองฝ่ายจะสนับสนุนให้องค์กรภาพยนตร์และบุคคลของทั้งสองประเทศมีการแลกเปลี่ยน มีความร่วมมือ และแบ่งปันข้อมูลอุตสาหกรรมซึ่งกันและกัน 3. ผู้เข้าร่วมทั้งสองฝ่ายจะสนับสนุนการร่วมผลิตภาพยนตร์ในประเด็นความสนใจร่วมกัน สถานที่ถ่ายทำ และการผลิตในอาณาเขตของแต่ละฝ่าย 4. ผู้เข้าร่วมทั้งสองฝ่ายจะสนับสนุนให้ผู้สร้างภาพยนตร์และภาพยนตร์ของทั้งสองประเทศมีส่วนร่วมในเทศกาลภาพยนตร์ที่จัดขึ้นในอาณาเขตของแต่ละฝ่าย 5. ผู้เข้าร่วมทั้งสองฝ่ายจะสนับสนุนให้ช่องโทรทัศน์/ภาพยนตร์ของทั้งสองประเทศนำเข้าและออกอากาศภาพยนตร์ของกันและกัน 6. ผู้เข้าร่วมทั้งสองฝ่ายจะสนับสนุนให้หอภาพยนตร์ของทั้งสองประเทศขยายการแลกเปลี่ยนและความร่วมมือด้านข้อมูลภาพและเสียงตามหลักความเสมอภาคและผลประโยชน์ร่วมกัน 7. ผู้เข้าร่วมทั้งสองฝ่ายจะสนับสนุนให้มีการจัดทำข้อตกลงในการร่วมผลิตภาพยนตร์ระหว่างรัฐบาลของทั้งสองประเทศ 8. ผู้เข้าร่วมทั้งสองฝ่ายจะประชุมหารือเกี่ยวกับประเด็นความกังวลที่มีร่วมกันตามที่เห็นว่าจำเป็น 21. เรื่อง ขอความเห็นชอบร่างปฏิญญาไอจิ ค.ศ. 2030 ว่าด้วยการขนส่งที่เป็นมิตรต่อสิ่งแวดล้อม : มุ่งสู่การขนส่งที่ยั่งยืนในภูมิภาคเอเชีย (ค.ศ. 2021-2030) คณะรัฐมนตรี มีมติ ดังนี้ 1. เห็นชอบร่างปฏิญญาไอจิ ค.ศ. 2030 ว่าด้วยการขนส่งที่เป็นมิตรต่อสิ่งเวดล้อม : มุ่งสู่การขนส่งที่ยั่งยืนในภูมิภาคเอเชีย (ค.ศ. 2021 -2030) (ร่างปฏิญญาฯ) และหากมีความจำเป็นต้องแก้ไขปรับปรุงร่างปฏิญญาฯ ในส่วนที่มิใช่สาระสำคัญและเป็นประโยชน์ต่อประเทศไทย ให้อยู่ในดุลพินิจของผู้แทนไทยโดยไม่ต้องนำเสนอคณะรัฐมนตรีเพื่อพิจารณาอีกครั้ง และอนุมัติให้รัฐมนตรีว่าการกระทรวงคมนาคมหรือผู้ที่ได้รับมอบหมาย ร่วมรับรองร่างปฏิญญาตังกล่าว ตามที่กระทรวงคมนาคม (คค.) เสนอ สาระสำคัญของร่างปฏิญญาฯ เป็นการสานต่อเจตนารมณ์ของปฏิญญากรุงเทพฯ ซึ่งให้ความสำคัญกับการพัฒนาระบบการขนส่งที่ยั่งยืน และเข้าถึงได้ในภูมิภาคเอเชีย โดยครอบคลุมการขนส่งผู้โดยสารและสินค้าทั้งในพื้นที่เมืองและชนบท และผลกระทบจากการแพร่ระบาดของโรคติดเชื้อไวรัสโคโรนา 2019 (โรคโควิด 19) รวมถึงความต้องการสร้างความพร้อมและความร่วมมือระหว่างภาคส่วนต่าง ๆ เพื่อดำเนินการพัฒนาระบบการขนส่งที่ยั่งยืน ทั้งนี้ ร่างปฏิญญาฯ ให้ความสำคัญกับการเชื่อมโยงระหว่างภาคการขนส่งกับภาคเศรษฐกิจและสังคมเพิ่มมากขึ้น และมุ่งเน้นบทบาทของเมืองต่าง ๆ ในการพัฒนาระบบการขนส่งที่ยั่งยืน รวมถึงเป็นกลไกที่สำคัญในการสร้างความร่วมมือระหว่างหน่วยงานต่าง ๆ เพื่อบรรลุเป้าหมายการพัฒนาที่ยั่งยืนและความตกลงระหว่างประเทศด้านการขนส่ง โดยร่างปฏิญญาฯ มีโครงสร้างประกอบด้วย ส่วนหลัก 5 ส่วน ได้แก่ (1) อารัมภบท (2) ข้อมติ (3) วิสัยทัศน์และเป้าหมายร่วมสู่ความยั่งยืน (4) การปฏิบัติตามปฏิญญาฯ (5) การติดตามการปฏิบัติตามปฏิญญาฯ ภาคผนวก 2 ภาคผนวก ได้แก่ (1) ยุทธศาสตร์เพื่อสนับสนุนการปฏิบัติตามปฏิญญาฯ (2) การติดตามการดำเนินการตามปฏิญญาฯ โดยในส่วนของวิสัยทัศน์และเป้าหมายร่วมสู่ความยั่งยืน ซึ่งมีการกำหนดให้บรรลุเป้าหมายภายในปี 2573 มีสาระสำคัญสรุปได้ ดังนี้ รายการ สาระสำคัญของเรื่อง วิสัยทัศน์ร่วม - การขนส่งผู้โดยสารและสินค้าในเอเชียจะต้องทำให้การเข้าถึงสินค้าและบริการที่จำเป็น มีความเป็นสากล ปลอดภัย สะอาด มีการปล่อยคาร์บอนไดออกไซด์ในระดับต่ำ มีประสิทธิภาพ และมีราคาที่เหมาะสม สำหรับประชาชนทุกกลุ่ม เป้าหมายที่ 1 : ความยั่งยืนของสิ่งแวดล้อม - ลดคาร์บอนไดออกไซด์และมลพิษอื่น ๆ รวมถึงมลพิษทางเสียงจาก ภาคการขนส่ง และเปลี่ยนผ่านไปสู่ภาคการขนส่งที่ไม่ก่อให้เกิดคาร์บอนไดออกไซด์ภายในปี 2050 - สนับสนุนการขนส่งที่ยืดหยุ่นและปรับตัวให้เข้ากับการเปลี่ยนแปลงของ สภาพอากาศแนวโน้มที่จะเกิดภัยพิบัติ และโรคติดเชื้อ เช่น โรคโควิด 19 ได้ เป้าหมายที่ 2 : ความปลอดภัยทางถนน ลดอัตราการเสียชีวิตและบาดเจ็บอย่างร้ายแรงบนถนนลงร้อยละ 50 เมื่อเปรียบเทียบปี 2563 เป้าหมายที่ 3 : ความยั่งยืนทางเศรษฐกิจ ทำให้เกิดการเติบโตของเศรษฐกิจและการจ้างงานที่ยั่งยืนผ่านการลงทุน ในโครงสร้างพื้นฐานและบริการด้านการขนส่งที่มีคุณภาพและเป็นมิตรต่อสิ่งแวดล้อม ทั้งสำหรับผู้โดยสารและสินค้า โดยคำนึงถึงผลกระทบต่อสิ่งแวดล้อมและสังคม เป้าหมายที่ 4 : การเข้าถึงในชนบท - จัดให้มีโครงสร้างพื้นฐานและการบริการด้านการขนส่งที่เข้าถึงได้ ครอบคลุม ปลอดภัย ราคาเป็นธรรม เพื่อส่งเสริมให้เกิดการเข้าถึงตลาด สาธารณูปโภคพื้นฐาน รวมถึงบริการด้านการศึกษาและสาธารณสุขได้ สำหรับกลุ่มเกษตรกร คนพิการ และกลุ่มประชากรที่มีความเปราะบางกลุ่มอื่น ๆ ในชนบ เป้าหมายที่ 5 : การเข้าถึงใน เขตเมือง - จัดให้มีระบบขนส่งและบริการด้านการขนส่งที่เข้าถึงได้ง่าย ปลอดภัย มีประสิทธิภาพ ราคาเป็นธรรม และมีความยั่งยืนสำหรับกลุ่มประชากรในเขตเมือง ซึ่งรวมถึงกลุ่มผู้พิการ กลุ่มประชากรที่มีความเปราะบางอื่น ๆ ด้วย เป้าหมายที่ 6 : การเข้าถึงและการเชื่อมต่อระดับประเทศ - จัดให้มีโครงสร้างพื้นฐานและบริการขนส่งต่อเนื่องหลายรูปแบบทั้งสำหรับ ผู้โดยสารและสินค้าที่ยั่งยืนเพื่ออำนวยความสะดวกสำหรับการเชื่อมต่อ ในระดับประเทศ (ทั้งในพื้นที่เมืองและชนบท) ไปจนถึงระดับภูมิภาค อย่างครอบคลุม 22. เรื่อง การขอความเห็นชอบต่อร่างแถลงการณ์ผู้นำอาเซียนว่าด้วยการยกระดับการปรับเปลี่ยนไปสู่ดิจิทัลของภูมิภาคอาเซียน (ASEAN Leaders Statement on Advancing Digital Transformation in ASEAN) คณะรัฐมนตรีมีมติเห็นชอบต่อร่างแถลงการณ์ผู้นำอาเซียนว่าด้วยการยกระดับการปรับเปลี่ยนไปสู่ดิจิทัลของภูมิภาคอาเซียน (ASEAN Leaders Statement on Advancing Digital Transformation in ASEAN) ทั้งนี้ ในกรณีที่มีความจำเป็นต้องปรับปรุงถ้อยคำที่มิใช่สาระสำคัญและไม่ขัดกับหลักการที่คณะรัฐมนตรีได้อนุมัติหรือให้ความเห็นชอบไว้ ให้กระทรวงดิจิทัลเพื่อเศรษฐกิจและสังคมดำเนินการได้ โดยให้เสนอคณะรัฐมนตรีทราบภายหลัง พร้อมทั้งชี้แจงเหตุผลและประโยชน์ที่ไทยได้รับจากการปรับเปลี่ยนดังกล่าว พร้อมอนุมัติให้รองนายกรัฐมนตรีและรัฐมนตรีว่าการกระทรวงพาณิชย์ หรือผู้แทนที่ได้รับมอบหมาย ในฐานะคณะมนตรีประชาคมเศรษฐกิจอาเซียนของไทย และรัฐมนตรีว่าการกระทรวงดิจิทัลเพื่อเศรษฐกิจและสังคม หรือผู้แทนที่ได้รับมอบหมาย ในฐานะรัฐมนตรีอาเซียนด้านดิจิทัลของไทย ให้ความเห็นชอบร่างแถลงการณ์ผู้นำอาเซียนว่าด้วยการยกระดับการปรับเปลี่ยนไปสู่ดิจิทัลของภูมิภาคอาเซียน (ASEAN Leaders Statement on Advancing Digital Transformation in ASEAN) ในระหว่างการประชุม the AEC Council – ADGMIN Interface Meeting ผ่านระบบการประชุมทางไกล ซึ่งมีกำหนดการจะจัดขึ้นในวันจันทร์ที่ 18 ตุลาคม 2564 ก่อนนำเสนอต่อที่ประชุมสุดยอดอาเซียน ครั้งที่ 38 และ 39 และการประชุมสุดยอดที่เกี่ยวข้อง พิจารณาให้การรับรอง ระหว่างวันที่ 26 – 28 ตุลาคม 2564 ตามที่กระทรวงดิจิทัลเพื่อเศรษฐกิจและสังคม (ดศ.) เสนอ สาระสำคัญ ร่างแถลงการณ์ฯ ฉบับวันที่ 14 กันยายน 2564 มีสาระสำคัญเกี่ยวกับการยกระดับการดำเนินงานความร่วมมือเพื่อเร่งปรับเปลี่ยนไปสู่ดิจิทัล โดยสนับสนุนการใช้เทคโนโลยีดิจิทัลเพื่อฟื้นฟูภายหลังสถานการณ์การแพร่ระบาดของโรคโควิด-19 และเพิ่มโอกาสในการดำเนินธุรกิจและความสามารถในการแข่งขัน การรับมือและการจัดการกับความท้าทายผ่านแผนงานอาเซียนรายสาขา และกลไกการประชุมที่เกี่ยวข้อง อาทิ การประชุมรัฐมนตรีอาเซียนด้านดิจิทัล การประชุมรัฐมนตรีเศรษฐกิจอาเซียน การประชุมระหว่างสมัยประชุมด้านความมั่นคงของและ ในการใช้เทคโนโลยีสารสนเทศและการสื่อสาร การประชุมรัฐมนตรีอาเซียนด้านความมั่นคงปลอดภัยไซเบอร์ ตลอดจนการส่งเสริมความร่วมมือกับภายนอกภูมิภาคอาเซียน พร้อมทั้งได้เสนอแนวทางการดำเนินการเพื่อปรับเปลี่ยนสู่ดิจิทัล ดังนี้ 1. ส่งเสริมความร่วมมือระหว่างองค์กรอาเซียนรายสาขาและระหว่างประชาคมอาเซียน ทั้งสามเสาหลัก เพื่อให้เกิดแนวทางความร่วมมือเชิงยุทธศาสตร์และเป็นองค์รวมในการเร่งขับเคลื่อนการปรับเปลี่ยนไปสู่ดิจิทัลที่ครอบคลุม และการฟื้นฟูภายหลังการแพร่ระบาดของโรคโควิด -19 ตลอดจนการสร้างความยืดหยุ่นในระยะยาวเพื่อรับมือกับความท้าทายและวิกฤตในอนาคต 2. เสริมสร้างความร่วมมือด้านความมั่นคงปลอดภัยไซเบอร์ และการพัฒนาศักยภาพด้านความมั่นคงปลอดภัยไซเบอร์ ภายใต้การดำเนินงานของคณะกรรมการประสานงานด้านความมั่นคงปลอดภัย ไซเบอร์อาเซียน เพื่อส่งเสริมพื้นที่ไซเบอร์ที่มีความปลอดภัย ยืดหยุ่น เชื่อมโยงและอยู่บนพื้นฐานของกฎเกณฑ์ โดยเฉพาะการสนับสนุนความสอดคล้องทางนโยบายระหว่างองค์กรอาเซียนรายสาขา การเสริมสร้างความเป็นแกนกลางของอาเซียนในโครงสร้างทางสถาบันด้านความมั่นคงปลอดภัยไซเบอร์ของภูมิภาคอาเซียน ตลอดจนสอดคล้องกับนโยบายระดับภูมิภาคด้านความมั่นคงปลอดภัยไซเบอร์ 3. มุ่งมั่นให้เกิดความเชื่อมโยงด้านดิจิทัลในอาเซียนที่มีคุณภาพ สามารถเข้าถึงได้ และ มีราคาที่เหมาะสม รวมถึงส่งเสริมการเชื่อมโยงของโครงสร้างพื้นฐานในภูมิภาคอาเซียนเพื่อสร้างเศรษฐกิจดิจิทัลที่มีศักยภาพและแข่งขันได้ 4. ดำเนินการตามแผนแม่บทอาเซียนด้านดิจิทัล ค.ศ. 2025 (ADM 2025) เพื่อบรรลุวิสัยทัศน์ตามแผนแม่บท ADM 2025 ผ่านการดำเนินการที่เกื้อหนุนกันทั้งภาครัฐ หน่วยงานกำกับดูแล และผู้มีส่วนร่วมในระบบตลาดเศรษฐกิจ 5. เสริมสร้างการบูรณาการและการปรับเปลี่ยนไปสู่ดิจิทัลในอาเซียนผ่านการจัดทำความตกลงกรอบเศรษฐิจดิจิทัลอาเซียนให้แล้วเสร็จภายในปี 2568 สำหรับเป็นแนวทางการดำเนินงานที่บูรณาการ เป็นไปตามกฎเกณฑ์ และมีความสอดคล้องไปในทิศทางเดียวกัน เพื่อให้เกิดความก้าวหน้าในการขับเคลื่อนความร่วมมือของอาเซียนในระบบนิเวศด้านดิจิทัล 6. เตรียมความพร้อมสู่การเป็นสังคมดิจิทัลในอาเซียนที่มีความพร้อมสำหรับอนาคต โดยมีความรู้และทักษะที่จำเป็น เพื่อให้มีส่วนร่วมอย่างมีประสิทธิภาพในการก้าวสู่ดิจิทัลผ่านการพัฒนาศักยภาพบุคลากรในทุกภาคส่วน โดยเฉพาะวิสาหกิจขนาดกลาง ขนาดย่อม และรายย่อย รวมถึงกลุ่มคนชายขอบ เพื่อมุ่งสู่เศรษฐกิจดิจิทัลที่ครอบคลุม 7. ส่งเสริมความร่วมมือและความเป็นหุ้นส่วนความร่วมมือกับภาคีภายนอกผ่านกลไกความร่วมมือที่อาเซียนมีบทบาทนำ องค์กรระหว่างประเทศ ภาคเอกชน และสมาคมการค้า เพื่อเร่งขับเคลื่อนการปรับเปลี่ยนไปสู่ดิจิทัลในทุกมิติของการสร้างประชาคมอาเซียน 23. เรื่อง ร่างถ้อยแถลงร่วมรัฐมนตรีว่าการกระทรวงการคลังเอเปค ครั้งที่ 28 คณะรัฐมนตรีมีมติเห็นชอบในหลักการต่อร่างถ้อยแถลงร่วมรัฐมนตรีว่าการกระทรวงการคลังเอเปค (APEC Finance Ministers Meeting: APEC FMM) ครั้งที่ 28 ทั้งนี้หากมีความจำเป็นต้องปรับปรุงแก้ไข ร่างถ้อยแถลงร่วมรัฐมนตรีว่าการกระทรวงการคลังเอเปค ครั้งที่ 28 ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย ให้กระทรวงการคลังดำเนินการได้โดยไม่ต้องนำเสนอคณะรัฐมนตรีเพื่อพิจารณาอีกครั้งหนึ่ง รวมทั้งอนุมัติให้รัฐมนตรีว่าการกระทรวงการคลังหรือผู้แทนที่ได้รับมอบหมายจากรัฐมนตรีว่าการกระทรวงการคลังร่วมรับรองร่างถ้อยแถลงร่วมรัฐมนตรีว่าการกระทรวงการคลังเอเปค ครั้งที่ 28 ตามที่กระทรวงการคลัง (กค.) เสนอ สาระสำคัญของร่างถ้อยแถลงร่วมฯ มีเนื้อหาเพื่อแสดงเจตนารมณ์ร่วมกันของรัฐมนตรีว่าการกระทรวงการคลังเอเปค โดยมีประเด็นครอบคลุมการฟื้นฟูเศรษฐกิจจากสถานการณ์โรคติดเชื้อไวรัสโคโรนา 2019 (โควิด-19) และสนับสนุนให้เกิดความเข้มแข็ง ยั่งยืน ในทุกภาคส่วน ควบคู่กับการดำเนินนโยบายทางการคลังและนโยบายอื่น ๆ ตลอดจนการกำหนดแนวทางการทำงานร่วมกันในอนาคต ดังนี้ 1) การดำเนินการฟื้นฟูเศรษฐกิจในภูมิภาคเอเปค 2) การสนับสนุนให้เกิดความเข้มแข็ง ยั่งยืน และเกิดการฟื้นตัวทุกภาคส่วน 3) นโยบายด้านการคลังและงบประมาณ และการรับมือกับความท้าทายในระยาว และ 4) การต่อยอดและการดำเนินยุทธศาสตร์การนำแผนปฏิบัติการเซบูสู่การปฏิบัติ ทั้งนี้กระทรวงการคลังนิวซีแลนด์จะเป็นเจ้าภาพจัดการประชุมรัฐมนตรีว่าการกระทรวงการคลังเอเปค (APEC Finance Ministers Meeting: APEC FMM) ครั้งที่ 28 ในวันที่ 22 ตุลาคม 2564 ผ่านสื่ออิเล็กทรอนิกส์ (Virtual Meeting) โดยในการประชุมจะมีการพิจารณารับรองร่างถ้อยแถลงร่วมฯ เพื่อเป็นเอกสารผลลัพธ์ของการประชุมด้วย 24. เรื่อง ร่างถ้อยแถลงร่วมการประชุมผู้นำกรอบความร่วมมือลุ่มน้ำโขง-สาธารณรัฐเกาหลี ครั้งที่ 3 คณะรัฐมนตรีมีมติเห็นชอบต่อร่างถ้อยแถลงร่วมการประชุมผู้นำกรอบความร่วมมือลุ่มน้ำโขง-สาธารณรัฐเกาหลี ครั้งที่ 3 (3rd Mekong – ROK Summit Joint Statement) ทั้งนี้หากมีความจำเป็นต้องปรับปรุงแก้ไขร่างเอกสารดังกล่าวในส่วนที่ไม่ใช่สาระสำคัญหรือไม่ขัดต่อผลประโยชน์ของไทย ให้กระทรวงการต่างประเทศดำเนินการได้ โดยไม่ต้องนำเสนอคณะรัฐมนตรีเพื่อพิจารณาอีกครั้ง และให้นายกรัฐมนตรี หรือผู้ได้รับมอบหมายร่วมให้การรับรอง โดยไม่มีการลงนามร่างถ้อยแถลงร่วมการประชุมฯ ตามที่กระทรวงการต่างประเทศ (กต.) เสนอ สาระสำคัญของร่างถ้อยแถลงร่วมการประชุมฯ สรุปได้ ดังนี้ 1. แสดงเจตนารมณ์อันต่อเนื่องของประเทศสมาชิกในการส่งเสริมความร่วมมือของ Mekong – ROK ในสาขาความร่วมมือทั้ง 7 สาขา ซึ่งสอดรับกับนโยบายมุ่งใต้ใหม่ (New Southern Policy: NSP) และนโยบายมุ่งใต้ใหม่พลัส (New Southern Policy Plus: NSPP) ของสาธารณรัฐเกาหลี และรับทราบความคืบหน้า การดำเนินงานที่สำคัญในช่วงเดือนมกราคม - ตุลาคม 2564 ภายใต้แผนปฏิบัติการกรอบความร่วมมือฯ ฉบับที่ 3(ค.ศ. 2021 – 2025) 2. แม้จะมีความท้าทายทางเศรษฐกิจและสังคมของผลกระทบจากสถานการณ์การแพร่ระบาดของโควิด-19 แต่ประเทศสมาชิกยืนยันพันธกรณีและความตั้งใจที่จะร่วมมือกันเพิ่มยิ่งขึ้น เพื่อรับมือกับสถานการณ์การแพร่ระบาดฯ ทั้งในมิติด้านสาธารณสุขและด้านการฟื้นฟูเศรษฐกิจ โดยเฉพาะการใช้ประโยชน์จากนโยบาย Green New Deal และ Digital New Deal ของสาธารณรัฐเกาหลี รวมถึงการสนับสนุนนโยบายเศรษฐกิจชีวภาพ-เศรษฐกิจหมุนเวียน-เศรษฐกิจสีเขียว (Bio – Circular – Green Economy Model: BCG) ของไทย 3. ชื่นชมบทบาทด้านการพัฒนาที่ยั่งยืนของสาธารณรัฐเกาหลีในอนุภูมิภาคลุ่มน้ำโขงผ่านการให้ความช่วยเหลือเพื่อการพัฒนาอย่างเป็นทางการ (Official Development Assistance: ODA) และกองทุน MKCF 4. ย้ำบทบาทของภาคเอกชนในการสนับสนุนความเชื่อมโยงทางเศรษฐกิจในอนุภูมิภาคฯ โดยเฉพาะในสถานการณ์การแพร่ระบาดฯ และการประชุมภาคธุรกิจลุ่มน้ำโขง-สาธารณรัฐเกาหลี (Mekong – ROK Business Forum) ครั้งที่ 9 ซึ่งจะจัดขึ้นในช่วงปลายปี 2564 ที่ราชอาณาจักรกัมพูชา จะเป็นโอกาสอันดีสำหรับการส่งเสริมความร่วมมือระหว่างภาคเอกชนของประเทศสมาชิก 5. ส่งเสริมการแลกเปลี่ยนระดับประชาชน ภายใต้ปีแห่งการแลกเปลี่ยนของกรอบความร่วมมือ ลุ่มน้ำโขง-สาธารณรัฐเกาหลี ค.ศ. 2021 (Mekong – ROK Exchange Year 2021) และยินดีต่อการขยายระยะเวลาของปีดังกล่าวให้ครอบคลุมถึงปี 2565 6. สนับสนุนการสอดประสานระหว่าง Mekong – ROK กับอาเซียน และกรอบความร่วมมืออื่น ๆ ในภูมิภาคและอนุภูมิภาคฯ โดยเฉพาะยุทธศาสตร์ความร่วมมือทางเศรษฐกิจอิรวดี-เจ้าพระยา-แม่โขง (Ayeyawady – Chao Phraya - Mekong Economic Cooperation Strategy: ACMECS) ซึ่งมีลักษณะพิเศษของการเป็นกรอบความร่วมมือที่มีประเทศลุ่มน้ำโขงเป็นสมาชิกเท่านั้น โดยสาธารณรัฐเกาหลีได้ให้การสนับสนุนทางการเงินแก่ ACMECS ในปี 2563 และพร้อมจะมีความร่วมมือที่จะใกล้ชิดกับ ACMECS ในโครงการความร่วมมือที่ได้รับการสนับสนุนทางการเงินจากสาธารณรัฐเกาหลี ทั้งนี้ การประชุมผู้นำกรอบความร่วมมือลุ่มน้ำโขง-สาธารณรัฐเกาหลี ครั้งที่ 3 จะมีขึ้นในวันที่ 26 ตุลาคม 2564 ผ่านระบบการประชุมทางไกล โดยมีประธานาธิบดีแห่งสาธารณรัฐเกาหลีและนายกรัฐมนตรีราชอาณาจักรกัมพูชา เป็นประธานร่วม และที่ประชุมดังกล่าวจะรับรองเอกสารผลลัพธ์การประชุม คือ ร่างถ้อยแถลงร่วมการประชุมผู้นำกรอบความร่วมมือลุ่มน้ำโขง-สาธารณรัฐเกาหลี ครั้งที่ 3 (3rd Mekong – ROK Summit Joint Statement) ซึ่งย้ำเจตนารมณ์ของประเทศสมาชิกในการขับเคลื่อน Mekong – ROK ให้ตอบโจทย์การฟื้นฟูเศรษฐกิจและสังคมอย่างยั่งยืนและเป็นมิตรต่อสิ่งแวดล้อมภายหลังสถานการณ์การแพร่ระบาดของโรคติดเชื้อไวรัส โคโรนา 2019 (โควิด-19) 25. เรื่อง การขอความเห็นชอบต่อร่างเอกสารที่จะรับรองในการประชุมสุดยอดอาเซียน ครั้งที่ 38 และครั้งที่ 39 และการประชุมสุดยอดที่เกี่ยวข้อง คณะรัฐมนตรีมีมติเห็นชอบต่อร่างเอกสารในข้อ 2 จำนวน 22 ฉบับ โดยหากมีความจำเป็นต้องแก้ไขร่างเอกสารในส่วนที่ไม่ใช่สาระสำคัญหรือไม่ขัดต่อผลประโยชน์ของไทย ให้กระทรวงการต่างประเทศ (กต.) หรือส่วนราชการเจ้าของเรื่องดำเนินการได้โดยไม่ต้องเสนอคณะรัฐมนตรีเพื่อพิจารณาอีก และให้นายกรัฐมนตรีหรือผู้แทนที่ได้รับมอบหมายร่วมรับรองร่างเอกสารในข้อ 2 ตามที่กระทรวงการต่างประเทศ (กต.) เสนอ สาระสำคัญ 1. กระทรวงการต่างประเทษขอเสนอร่างเอกสารผลลัพธ์ของการประชุมสุดยอดอาเซียน ครั้งที่ 38 และครั้งที่ 39 และการประชุมสุดยอดที่เกี่ยวข้อง ตามที่ได้ประสานและรวบรวมจากหน่วยงานที่เกี่ยวข้องเพื่อเสนอต่อคณะรัฐมนตรี รวม 22 ฉบับ โดยเป็นเอกสารที่ผู้นำจะรับรอง (adopt) ทั้งหมด ทั้งนี้ จะมีเอกสารเพิ่มเติมอีก 4 ฉบับ ได้แก่ (1) ร่างแถลงการณ์ผู้นำอาเซียนว่าด้วยการยกระดับการปรับเปลี่ยนไปสู่ดิจิทัลของภูมิภาคอาเซียน (Draft ASEAN Leaders Statement on Advancing Digital Transformation in ASEAN) (2) ร่างแถลงการณ์ร่วมอาเซียน-จีน ว่าด้วยการเสริมสร้างความร่วมมือเพื่อการพัฒนาที่ยั่งยืนและเป็นมิตรต่อสิ่งแวดล้อม (Draft ASEAN-China Joint Statement on Strengthening Green and Sustainable Development) (3) ร่างแถลงการณ์ร่วมอาเซียนว่าด้วยการเปลี่ยนแปลงสภาพภูมิอากาศสำหรับการประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ สมัยที่ 26 (Draft ASEAN Joint Statement on Climate Change to the 26th Conference of the Parties to the United Nations Framework Convention on Climate Change (UNFCCC COP-26) และ (4) ร่างปฏิญญาอาเซียนเพื่อส่งเสริมแรงงานอาเซียนให้มีความสามารถในการแข่งขันและความสามารถในการปรับตัวเพื่อรองรับกับอนาคตของงาน (Draft ASEAN Declaration on Promoting Competitiveness, Resilience and Agility of Workers for the Future of Work) โดยกระทรวงดิจิทัลเพื่อเศรษฐกิจและสังคม (ดศ.) ในฐานะส่วนราชการเจ้าของเรื่องสำหรับเอกสาร (1) กระทรวงทรัพยากรธรรมชาติและสิ่งแวดล้อม (ทส.) ในฐานะส่วนราชการเจ้าของเรื่องสำหรับเอกสาร (2) และ (3) และกระทรวงแรงงาน (รง.) ในฐานะส่วนราชการเจ้าของเรื่องสำหรับเอกสาร (4) จะดำเนินการนำเสนอต่อคณะรัฐมนตรีพิจารณาต่อไป 2. สาระสำคัญของร่างเอกสารที่จะรับรอง จำนวน 22 ฉบับ สรุป ดังนี้ 2.1 ร่างปฏิญญาบันดาร์เสรีเบกาวันว่าด้วยข้อริเริ่มเชิงยุทธศาสตร์และองค์รวมเพื่อเชื่อมโยงการตอบสนองต่อสถานการณ์ฉุกเฉินและภัยพิบัติของอาเซียน (อาเซียน ชิลด์) (Draft Bandar Seri Begawan Declaration on the Strategic and Holistic Initiative to Link ASEAN Responses to Emergencies and Disasters (ASEAN SHIELD) เพื่อส่งเสริมการประสานงานของกลไกอาเซียนและบทบาทของเลขาธิการอาเซียนในการเตรียมความพร้อมเพื่อรับมือกับสถานการณ์ฉุกเฉินและภัยพิบัติในอนาคตให้มีประสิทธิภาพยิ่งขึ้น 2.2 ร่างปฏิญญาบันดาร์เสรีเบกาวันว่าด้วยความสำคัญของครอบครัวเพื่อการพัฒนาชุมชนและการสร้างชาติ (Draft Bandar Seri Begawan Declaration on the Importance of the Family for Community Development and Nation-Building) เพื่อย้ำบทบาทสำคัญของครอบครัวในการสร้างรากฐานของชุมชนและชาติที่มั่นคงและมีภูมิคุ้มกันสำหรับประชาชนอาเซียน 2.3 ร่างปฏิญญาผู้นำอาเซียนว่าด้วยการธำรงระบบพหุพาคีนิยม (Draft ASEAN Leaders' Declaration on Upholding Multilateralism) ยืนยันความมุ่งมั่นของอาเซียนในการส่งเสริมระบบพหุภาคีนิยมและกลไกพหุภาคีที่ตั้งอยู่บนพื้นฐานของกฎระเบียบและกฎหมายระหว่างประเทศในการรับมือกับความท้าทายต่าง ๆ และเพิ่มพูนผลประโยชน์ร่วมกันของอาเซียนอย่างมีประสิทธิภาพ 2.4 ร่างปฏิญญาผู้นำอาเซียนว่าด้วยเศรษฐกิจภาคทะเล (Draft ASEAN Leaders' Declaration on the Blue Economy) เพื่อส่งเสริมความร่วมมือในเรื่องเศรษฐกิจภาคทะเลในอาเซียนระหว่างประเทศสมาชิกอาเซียนกับภาคีภายนอก 2.5 ร่างปฏิญญาผู้นำอาเซียนว่าด้วยการปรับสูตรและการผลิตอาหารและเครื่องดื่มทางเลือกที่ดีต่อสุขภาพ (ASEAN Leaders' Declaration on the Reformulation and Production of Healthier Food and Beverage Options) เพื่อส่งเสริมการปรับสูตรและการผลิตอาหารและเครื่องดื่มที่ดีต่อสุขภาพในภูมิภาค 2.6 ร่างปฏิญญาว่าด้วยการขจัดการระรานเด็กในอาเซียน (Draft Declaration on the Elimination of Bullying of Children in ASEAN) ส่งเสริมให้มีมาตรการที่เหมาะสมในการคุ้มครองเด็กในภูมิภาคอาเซียนจากการถูกระรานทุกรูปแบบ 2.7 ร่างแผนยุทธศาสตร์อาเซียนในประเด็นการปฏิวัติอุตสาหกรรม ครั้งที่ 4 (Draft Consolidated Strategy on the Fourth Industrial Revolution for ASEAN) เป็นเอกสารกำหนดแนวทางเชิงนโยบายในการพัฒนาประชาคมอาเซียนที่เป็นดิจิทัลของสามเสาประชาคมอาเซียนให้มีทิศทางเดียวกัน มีบูรณาการ และมีตัวชี้วัดความสำเร็จให้ชัดเจน 2.8 ร่างกรอบความร่วมมือเศรษฐกิจใส่ใจที่ครอบคลุมของอาเซียน (Draft ASEAN Comprehensive Framework on Care Economy) เพื่อเป็นแนวทางในการตอบสนองต่อวิกฤตการณ์ที่มีความซับซ้อนและท้าทายในอาเซียน โดยเฉพาะบริบทของโควิด-19 โดยมุ่งบูรณาการความร่วมมือข้ามสาขา เพื่อเตรียมความพร้อมสำหรับอาเซียนที่มีความเข้มแข็งและมีความสามารถในการฟื้นตัวอย่างยั่งยืน 2.9 ร่างกรอบนโยบายยุทธศาสตร์อาเซียนว่าด้วยการส่งเสริมการปรับตัวของประชาคมอาเซียนสำหรับความเข้าใจ การยอมรับ และการรับรู้เกี่ยวกับวาระระดับภูมิภาคที่มากขึ้นในหมู่ประชาชนอาเซียน (Draft ASEAN Strategic Policy Framework on Promoting an Adaptive ASEAN Community of Greater Understanding, Tolerance and a Sense of Regional Agendas among the Peoples of ASEAN) เพื่อส่งเสริมความเป็นปึกแผ่นและอัตลักษณ์อาเซียนในหมู่ประชาชนอาเซียน โดยมีวิสัยทัศน์ในการเป็นประชาคมที่มีความสามารถในการปรับตัว เป็น ประชาคมแห่งโอกาสเพื่อคนทั้งปวง (Community of Opportunities for All) ที่ส่งเสริมความหลากหลาย ความอดทนอดกลั้น และการมีส่วนร่วม 2.10 ร่างขอบเขตอำนาจและหน้าที่คณะทำงานระดับสูงว่าด้วยการจัดทำวิสัยทัศน์ประชาคมอาเซียนภายหลังปี ค.ศ. 2025 และแผนงาน (Draft Terms of Reference for the High-Level Task Force on the ASEAN Community's Post-2025 Vision and the Roadmap) เป็นเอกสารกำหนดบทบาทและหน้าที่ของคณะทำงานระดับสูงว่าด้วยการจัดทำวิสัยทัศน์ประชาคมอาเซียนภายหลังปี ค.ศ. 2025 ซึ่งจะทำหน้าที่วางแผนและจัดทำวิสัยทัศน์ฯ และเอกสารที่เกี่ยวข้อง 2.11 ร่างแถลงการณ์ผู้นำอาเซียน-สหรัฐฯ ว่าด้วยการพัฒนาดิจิทัล (Draft ASEAN-U.S. Leaders' Statement on Digital Development) เป็นเอกสารแสดงเจตนารมณ์ร่วมกันระหว่างอาเซียน-สหรัฐฯ ในการส่งเสริมความร่วมมือด้านดิจิทัล 2.12 ร่างแถลงการณ์ร่วมอาเซียน-อินเดีย ว่าด้วยความร่วมมือต่อมุมมองอาเซียนต่ออินโด-แปซิฟิก (Draft ASEAN-India Joint Statement on Cooperation on the ASEAN Outlook on the Indo-Pacific (AOIP) เป็นเอกสารแสดงเจตนารมณ์ร่วมกันในการแสวงหาความร่วมมือภายใต้มุมมองอาเซียนต่ออินโด-แปซิฟิก (เอโอไอพี) กับข้อริเริ่มมหาสมุทรอินโด-แปซิฟิก (Indo-Pacific Oceans Initiative) ของอินเดีย 2.13 ร่างแถลงการณ์อาเซียน-รัสเซีย ว่าด้วยการสร้างภูมิภาคที่เป็นปึกแผ่น มั่นคงและยั่งยืน (Draft ASEAN-Russia Statement: Building United, Secure and Sustainable Region) เพื่อส่งเสริมการทำงานของกลไกที่อาเซียนมีบทบาทนำ และผลักดันความร่วมมือบนพื้นฐานของการมีผลประโยชน์ร่วมกันในโครงสร้างสถาปัตยกรรมภูมิภาค 2.14 ร่างแถลงการณ์อาเซียน-สหพันธรัฐรัสเซีย ว่าด้วยความร่วมมือในด้านการรับมือและต่อต้านปัญหายาเสพติดโลก (Draft Statement of ASEAN and the Russian Federation on Cooperation in the Field of Addressing and Countering the World Drug Problem) เพื่อเน้นย้ำความร่วมมือระหว่างอาเซียนกับรัสเซีย ในการรับมือและต่อต้านปัญหายาเสพติดในโอกาสครบรอบ 60 ปี อนุสัญญาเดี่ยวว่าด้วยยาเสพติดให้โทษ ค.ศ. 1961 และ 50 ปี อนุสัญญาว่าด้วยวัตถุที่ออกฤทธิ์ต่อจิตและประสาท ค.ศ. 1971 ผ่านการฝึกอบรมหน่วยงานบังคับใช้กฎหมายและความร่วมมือภายใต้กรอบการประชุมของเจ้าหน้าที่อาวุโสอาเซียนด้านยาเสพติด รวมถึงสนับสนุนความร่วมมือระหว่างอาเซียนกับองค์การความร่วมมือเซี่ยงไฮ้ในด้านนี้ 2.15 ร่างแผนปฏิบัติการฉบับครอบคลุมเพื่อดำเนินความร่วมมือหุ้นส่วนทางยุทธศาสตร์ระหว่างอาเซียนกับสหพันธรัฐ-รัสเซีย (ค.ศ. 2021-2025) (Draft Comprehensive Plan of Action to Implement the Association of Southeast Asian Nations and the Russian Federation Strategic Partnership (2021-2025) ระบุมาตรการต่าง ๆ ที่อาเซียนและรัสเซียจะดำเนินการร่วมกัน โดยมีสาขาความร่วมมือที่สำคัญ เช่น ความร่วมมือด้านการเมืองและความมั่นคง ความร่วมมือด้านการต่อต้านการก่อการร้ายและอาชญากรรมข้ามชาติ ความร่วมมือด้านเศรษฐกิจ 2.16 ร่างแถลงการณ์ร่วมอาเซียน-จีน ว่าด้วยความร่วมมือในการสนับสนุนกรอบการฟื้นฟูที่ครอบคลุมของอาเซียน (Draft ASEAN-China Joint Statement on Cooperation in Support of the ASEAN Comprehensive Recovery Framework) มีวัตถุประสงค์เพื่อส่งเสริมความร่วมมือเพื่อฟื้นฟูทางเศรษฐกิจและสังคมในภูมิภาคที่ได้รับผลกระทบจากโควิด-19 โดยเฉพาะการสนับสนุนแนวทางและการดำเนินความร่วมมือระหว่างอาเซียนกับจีนภายใต้กรอบการฟื้นฟูที่ครอบคลุมของอาเซียนในด้านต่าง ๆ 2.17 ร่างแถลงการณ์ร่วมของการประชุมสุดยอดอาเซียน-จีน ครั้งที่ 24 เพื่อฉลองวาระครบรอบ 30 ปี ความสัมพันธ์อาเซียน-จีน (Draft Joint Statement of the 24th ASEAN-China Summit to Commemorate the 30th Anniversary of ASEAN-China Dialogue Relations) มีวัตถุประสงค์เพื่อเน้นย้ำความสัมพันธ์ที่มีพลวัตและสาระสำคัญระหว่างอาเซียนกับจีนในโอกาสครบรอบ 30 ปี และเน้นย้ำหลักการสำคัญร่วมกัน กำหนดแนวทางการสานต่อความร่วมมืออาเซียน-จีนในทุกด้าน ทั้งด้านการเมืองและความมั่นคง เศรษฐกิจ สังคมและวัฒนธรรม 2.18 ร่างแถลงการณ์ร่วมการประชุมสุดยอดอาเซียน-สาธารณรัฐเกาหลี ครั้งที่ 22 ว่าด้วยการพัฒนาความร่วมมืออาเซียน-สาธารณรัฐเกาหลีให้ก้าวไกล (Draft Joint Statement of the 22nd ASEAN-Republic of Korea Summit on Advancing ASEAN-Republic of Korea Cooperation) กำหนดแนวทางและมาตรการต่าง ๆ ที่อาเซียนและสาธารณรัฐเกาหลีจะดำเนินการร่วมกันเพื่อพัฒนาความเป็นหุ้นส่วนทางยุทธศาสตร์อาเซียน-สาธารณรัฐเกาหลีจะดำเนินการร่วมกันเพื่อพัฒนาความเป็นหุ้นส่วนทางยุทธศาสตร์อาเซียน-สาธารณรัฐเกาหลีให้ก้าวไกล เป็นรูปธรรม มีพลวัต และเป็นประโยชน์ร่วมกันมากขึ้น เพื่อให้ตอบสนองต่อโอกาสและความท้าทายในระดับภูมิภาคและระดับโลก โดยเฉพาะการฟื้นฟูหลังการแพร่ระบาดของโควิด-19 2.19 ร่างแถลงการณ์ผู้นำอาเซียนบวกสาม ว่าด้วยความร่วมมือด้านสุขภาพจิตในวัยรุ่นและเด็ก (Draft ASEAN Plus Three Leaders' Statement on Cooperation on Mental Health Amongst Adolescents and Young Children) เพื่อเสริมสร้างการดำเนินการป้องกันและการบรรเทาผลกระทบด้านลบของสุขภาพจิตต่อสังคมและเศรษฐกิจในภูมิภาค ผ่านการส่งเสริมให้ประเทศสมาชิกอาเซียนบวกสามเสริมสร้างหลักประกันสุขภาพถ้วนหน้า ส่งเสริมความตระหนักรู้ด้านสุขภาพจิตเพื่อจัดการประเด็นปัญหาด้านสุขภาพจิตและการป้องกันการฆ่าตัวตาย ตลอดจนส่งเสริมการวิจัยและการริเริ่มการสร้างขีดความสามารถเกี่ยวกับสุขภาพจิตระหว่างประเทศสมาชิกอาเซียนและภาคีภายนอก 2.20 ร่างแถลงการณ์ผู้นำการประชุมสุดยอดเอเชียตะวันออกว่าด้วยการฟื้นฟูที่ยั่งยืนและสีเขียว (Draft East Asia Summit Leaders' Statement on Sustainable and Green Recovery)เพื่อส่งเสริมความร่วมมือในการฟื้นฟูหลังโควิด-19 อย่างยั่งยืนและสีเขียวในระยะยาว โดยเน้นย้ำหลักการและ ความร่วมมือที่สำคัญของอาเซียน การส่งเสริมการดำเนินการตามกรอบการฟื้นฟูที่ครอบคลุม การแก้ไขปัญหาการเปลี่ยนแปลงสภาพภูมิอากาศ ปัญหาสิ่งแวดล้อม ความร่วมมือด้านการพัฒนาที่ยั่งยืน ความร่วมมือรายสาขา ด้านพลังงาน อุตสาหกรรมและเทคโนโลยีเศรษฐกิจ ปัญหาขยะทะเล ความหลากหลายทางชีวภาพและระบบนิเวศ การตอบสนองต่อกรณีฉุกเฉินและภัยพิบัติ และการเปลี่ยนผ่านทางดิจิทัล 2.21 ร่างแถลงการณ์ผู้นำการประชุมสุดยอดเอเชียตะวันออกว่าด้วยการเจริญเติบโตทางเศรษฐกิจผ่านการฟื้นฟูการท่องเที่ยว (Draft East Asia Summit Leaders' Statement on Economic Growth through Tourism Recovery) เพื่อส่งเสริมความร่วมมือในการฟื้นฟูเศรษฐกิจในภูมิภาคผ่านการฟื้นตัวของการท่องเที่ยวและอุตสาหกรรมที่เกี่ยวข้อง ซึ่งได้รับผลกระทบอย่างมาจากโควิด-19 โดยการแลกเปลี่ยนข้อมูลและมาตรฐานด้านสาธารณสุข การพัฒนาบุคลากรในอุตสาหกรรมการท่องเที่ยว การสนับสนุนผู้ประกอบการธุรกิจ MSMEs ตลอดจนการดำเนินการตามกรอบการฟื้นฟูที่ครอบคลุมของอาเซียน แผนฟื้นฟูการท่องเที่ยวของอาเซียนระยะหลังการแพร่ระบาด และข้อเสนอแนะร่วมขององค์การการท่องเที่ยวโลกแห่งสหประชาชาติและองค์การอนามัยโลก 2.22 ร่างแถลงการณ์ผู้นำการประชุมสุดยอดเอเชียตะวันออกว่าด้วยความร่วมมือด้านสุขภาพจิต (Draft East Asia Summit Leaders' Statement on Mental Health Cooperation)เพื่อส่งเสริมความร่วมมือด้านสุขภาพจิต โดยเฉพาะในบริบทของการแพร่ระบาดของโควิด-19 ที่ส่งผลให้ปัญหาสุขภาพจิตเป็นประเด็นด้านสาธารณสุขที่สำคัญ โดยมีแนวทางการดำเนินความร่วมมือที่สำคัญ อาทิ ส่งเสริมความร่วมมือด้านสุขภาพจิตทั้งในระดับภูมิภาคและระหว่างประเทศผ่านเวทีและกลไกที่อาเซียนมีบทบาทนำ การฝึกอบรมและแลกเปลี่ยนองค์ความรู้และแนวปฏิบัติที่เป็นเลิศ การเสริมสร้างความตระหนักรู้และความเข้าใจของสาธารณชนเรื่องภาวะสุขภาพจิต และการแสวงหาความเป็นไปได้ในการจัดทำแผนปฏิบัติการร่วมกัน ว่าด้วยความร่วมมือด้านสุขภาพจิตเพื่อการดำเนินการที่เป็นรูปธรรม 26. เรื่อง ขอความเห็นชอบการร่วมรับรองร่างปฏิญญาอาเซียนว่าด้วยการส่งเสริมแรงงานในอาเซียนให้มีความสามารถในการแข่งขัน ปรับตัวได้ และมีความคล่องตัวเพื่อรองรับอนาคตของงาน คณะรัฐมนตรีมีมติเห็นชอบต่อร่างปฏิญญาอาเซียนว่าด้วยการส่งเสริมแรงงานในอาเซียนให้มีความสามารถในการแข่งขัน ปรับตัวได้ และมีความคล่องตัวเพื่อรองรับอนาคตของงาน และอนุมัติให้นายกรัฐมนตรีหรือผู้แทนที่ได้รับมอบหมายร่วมรับรองร่างปฏิญญาฯ โดยหากมีความจำเป็นต้องปรับเปลี่ยนร่างปฏิญญาฯ ในส่วนที่ไม่ใช้สาระสำคัญ และไม่ขัดกับหลักการที่คณะรัฐมนตรีได้ให้ความเห็นชอบไว้ ให้กระทรวงแรงงานดำเนินการได้ โดยให้นำเสนอคณะรัฐมนตรีทราบภายหลัง พร้อมทั้งชี้แจงเหตุผลและประโยชน์ที่ไทยได้รับจากการปรับเปลี่ยนดังกล่าวด้วยตามที่กระทรวงแรงงาน (รง.) เสนอ สาระสำคัญของร่างปฏิญญาฯ เป็นเอกสารแสดงเจตนารมณ์ของอาเซียนในการประสานงานและส่งเสริมในประเด็นต่าง ๆ ได้แก่ การจัดทำมาตรฐานการพัฒนาฝีมือแรงงานที่สอดคล้องกันกับระบบการรับรองวิชาชีพ การเพิ่มผลิตภาพแรงงานของประเทศสมาชิกอาเซียน ส่งเสริมการมีส่วนร่วมของภาคประชาสังคมและภาคธุรกิจการเสริมสร้างความเข้มแข็งด้านการเจรจาทางสังคมและแรงงานสัมพันธ์ มาตรการการคุ้มครองทางสังคมที่เหมาะสมและยั่งยืน ส่งเสริมการใช้เทคโนโลยี Internet of Things (IoT) ให้เกิดประโยชน์สูงสุด สนับสนุนการแบ่งปันความรู้ ข้อมูล และแนวปฏิบัติที่ดีเกี่ยวกับกลยุทธ์และนโยบายด้านแรงงานและการจ้างงาน ส่งเสริมการผลักดันนโยบายและโครงการด้านตลาดแรงงานที่ยืดหยุ่นต่อการปรับตัว และสนับสนุนการร่วมมือกันอย่างใกล้ชิดและความเป็นพันธมิตรระหว่างประเทศสมาชิกอาเซียน รวมถึงพันธมิตรภายนอก องค์การระหว่างประเทศ และหน่วยงานระหว่างประเทศอื่น ๆ ที่เกี่ยวข้อง 27. เรื่อง การประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ สมัยที่ 26 (COP 26) การประชุมรัฐภาคีพิธีสารเกียวโต สมัยที่ 16 (CMP 16) การประชุมรัฐภาคีความตกลงปารีส สมัยที่ 3 (CMA 3) และการประชุมอื่นที่เกี่ยวข้อง คณะรัฐมนตรีมีมติเห็นชอบต่อกรอบท่าทีเจรจาของไทยในการประชุมกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ ประจำปี พ.ศ. 2564 ทั้งนี้ หากมีความจำเป็นต้องปรับปรุงแก้ไขกรอบท่าทีเจรจาของไทยที่มิใช่สาระสำคัญหรือไม่ขัดต่อผลประโยชน์ของประเทศไทย ให้กระทรวงทรัพยากรธรรมชาติและสิ่งแวดล้อมพิจารณาดำเนินการได้โดยไม่ต้องเสนอคณะรัฐมนตรีพิจารณาอีก รวมทั้งรับทราบองค์ประกอบคณะผู้แทนของประเทศไทยในการประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ สมัยที่ 26 (COP 26) การประชุมรัฐภาคีพิธีสารเกียวโต สมัยที่ 16 (CMP 16) การประชุมรัฐภาคีความตกลงปารีส สมัยที่ 3 (CMA 3) และการประชุมอื่นที่เกี่ยวข้อง ตามที่กระทรวงทรัพยากรธรรมชาติและสิ่งแวดล้อม (ทส.) เสนอ สาระสำคัญของเรื่อง กรอบท่าทีเจรจาของไทยในการประชุมกรอบอนุสัญญาฯ ประจำปี พ.ศ. 2564 มีเนื้อหาครอบคลุมหลักการภายใต้กรอบอนุสัญญาฯ ที่ประเทศไทยให้ความสำคัญ เช่น ความเป็นธรรมและความรับผิดชอบร่วมกันในระดับที่แตกต่างโดยคำนึงถึงขีดความสามารถของแต่ละประเทศ เน้นย้ำให้ประเทศพัฒนาแล้วต้องเป็นผู้นำในการลดการปล่อยก๊าซเรือนกระจก ให้การจัดทำและการดำเนินงานตามการมีส่วนร่วมที่ประเทศกำหนด (Nationally Determined Contributions: NDCs) อยู่ภายใต้หลักการของกรอบอนุสัญญาฯ และความตกลงปารีส การกำหนดนโยบายหรือมาตรการด้านการเปลี่ยนแปลงสภาพภูมิอากาศต้องคำนึงถึงผลกระทบด้านเศรษฐกิจ การค้าและสังคมของประเทศกำลังพัฒนา ส่งเสริมบทบาทของภาคป่าไม้และการใช้ประโยชน์ที่ดินทั้งในด้านการกักเก็บคาร์บอนและการปรับตัวต่อผลกระทบจากการเปลี่ยนแปลงสภาพภูมิอากาศ การกำหนดแนวทางและกลไกความร่วมมือเกี่ยวกับกลไกตลาดและไม่ใช้ตลาดต้องมีความยืดหยุ่นไม่เป็นภาระเพิ่มเติม และคำนึงถึงประสบการณ์จากกลไกที่มีอยู่เดิม ต้องการให้มีการยกระดับการสนับสนุนทางด้านการเงิน เทคโนโลยี และการเสริมสร้างศักยภาพต่อการดำเนินงานด้านการปรับตัวฯ ของประเทศกำลังพัฒนาให้มีการสนับสนุนด้านองค์ความรู้ การวิจัย การเงิน การถ่ายทอดเทคโนโลยี และเสริมสร้างศักยภาพในภาคเกษตรเพื่อลดผลกระทบจากการเปลี่ยนแปลงสภาพภูมิอากาศ ให้ประเทศพัฒนาแล้วเป็นผู้นำและยกระดับการสนับสนุนทางการเงินแก่ประเทศกำลังพัฒนาทั้งด้านการลดก๊าซเรือนกระจกและการปรับตัวฯ อย่างเพียงพอ สมดุล และต่อเนื่อง สนับสนุนการพัฒนาและถ่ายทอดเทคโนโลยีภายใต้กรอบอนุสัญญาฯ และความตกลงปารีสโดยควรเชื่อมโยงกับกลไกทางการเงิน ให้มีการยกระดับศักยภาพของบุคลากร สถาบันและระบบในประเทศกำสังพัฒนาอย่างบูรณาการและยั่งยืน การกำหนดรายละเอียดของกรอบความโปร่งใสในการดำเนินงานและการสนับสนุนต้องมีความยืดหยุ่นและคำนึงถึงศักยภาพที่แตกต่างกันของประเทศกำลังพัฒนา และประเทศไทยพร้อมจะเป็นประเทศที่ให้ และ/หรือ ประสานความช่วยเหลือหรือแลกเปลี่ยนประสบการณ์การดำเนินงานการเปลี่ยนแปลงสภาพภูมิอากาศไปยังประเทศกำลังพัฒนาอื่น ๆ เป็นต้น ในการนี้ หากมีข้อเจรจาใดที่นอกเหนือจากนี้ หากไม่เป็นการขัดกับท่าที่การเจรจาของไทยและไม่มีผลผูกพันทางกฎหมาย ให้เป็นดุลยพินิจของหัวหน้าคณะผู้แทน ทั้งนี้ กรอบท่าทีเจรจาของไทยในการประชุมกรอบอนุสัญญาฯ ประจำปี พ.ศ. 2564 เป็นไปตามหลักการของกรอบอนุสัญญาฯ สอดคล้องกับยุทธศาสตร์ นโยบาย และแผนของประเทศด้านการเปลี่ยนแปลงสภาพภูมิอากาศ และไม่ขัดกับนโยบายของรัฐบาลที่ได้แถลงต่อรัฐสภา 28. เรื่อง (ร่าง) ยุทธศาสตร์ระยะยาวในการพัฒนาแบบปล่อยก๊าซเรือนกระจกต่ำของประเทศไทย (Thailands Long-Term Low Greenhouse Gas Emission Development Strategy) คณะรัฐมนตรีมีมติเห็นชอบต่อ (ร่าง) ยุทธศาสตร์ระยะยาวในการพัฒนาแบบปล่อยก๊าซเรือนกระจกต่ำของประเทศไทย (Thailand's Long-Term Low Greenhouse Gas Emission Development Strategy)และเห็นชอบให้กระทรวงทรัพยากรธรรมชาติและสิ่งแวดล้อม โดยสำนักงานนโยบายและแผนทรัพยากรธรรมชาติและสิ่งแวดล้อม ในฐานะหน่วยประสานงานกลางของอนุสัญญาฯ จัดส่ง (ร่าง) ยุทธศาสตร์ระยะยาวในการพัฒนาแบบปล่อยก๊าซเรือนกระจกต่ำของประเทศไทย (Thailand's Long-Term Low Greenhouse Gas Emission Development Strategy) ต่อสำนักเลขาธิการกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ ตามที่กระทรวงทรัพยากรธรรมชาติและสิ่งแวดล้อม (ทส.) เสนอ สาระสำคัญของเรื่อง (ร่าง) ยุทธศาสตร์ระยะยาวในการพัฒนาแบบปล่อยก๊าซเรือนกระจกต่ำของประเทศไทย (Thailand's Long-Term Low Greenhouse Gas Emission Development Strategy) จัดทำขึ้นเพื่อตอบสนองต่อการร่วมมือกับประชาคมโลกในการพยายามควบคุมการเพิ่มขึ้นของอุณหภูมิเฉลี่ยของโลกไม่ให้เกิน 1.5 – 2 องศาเซลเซียส โดยมุ่งสู่การปล่อยก๊าชเรือนกระจกของโลกในระดับสูงสุดโดยเร็วที่สุด และดำเนินการลดก๊าซเรือนกระจกอย่างเข้มข้น ตามข้อ 4 วรรค 19 ของความตกลงปารีส ได้เชิญชวนให้ทุกประเทศจัดทำขึ้นและสื่อสารยุทธศาสตร์ระยะยาวฯ โดยคำนึงถึงหลักความรับผิดชอบร่วมกันที่แตกต่าง (Common but differentiated responsibilities and respective capabilities, CBDR) ของแต่ละประเทศ โดยประเทศไทยได้ตั้งเป้าหมายที่จะมีระดับการปล่อยก๊าชเรือนกระจกสูงสุด ณ ปี ค.ศ. 2030 มุ่งสู่การปล่อยก๊าซเรือนกระจกสุทธิเป็นศูนย์ (Net zero GHG emissions) โดยเร็วที่สุดภายในครึ่งหลังของศตวรรษนี้ และมีความพยายามในการมุ่งสู่ความเป็นกลางทางคาร์บอน (Carbon neutrality) ภายในปี ค.ศ. 2065 ในขณะที่การยกระดับความร่วมมือระหว่างประเทศและการได้รับการสนับสนุนทางด้านการเงิน เทคโนโลยี และการเสริมสร้างขีดความสามารถจะช่วยสนับสนุนให้ประเทศไทยบรรลุเป้าหมายที่ท้าทายนี้ได้ ซึ่งยุทธศาสตร์ระยะยาวฯ ของประเทศไทยจัดทำโดยผ่านกระบวนการมีส่วนร่วมจากทุกภาคส่วน มีการกำหนดเป้าหมายและมาตรการที่ชัดเจนและสอดคล้องตามแนวทางการควบคุมการเพิ่มขึ้นของอุณหภูมิเฉลี่ยโลก กรณี 2 องศาเซลเซียส ของคณะกรรมการระหว่างรัฐบาลว่าด้วยการเปลี่ยนแปลงสภาพภูมิอากาศ (Intergovernmental Panel on Climate Change: IPCC) และมีเป้าหมายการมุ่งสู่ความเป็นกลางทางคาร์บอนภายในปี ค.ศ. 2065 ทั้งนี้ ประเทศไทยจำเป็นที่จะต้องปรับเปลี่ยนรูปแบบการพัฒนาโครงสร้างพื้นฐานด้านพลังงานและขนส่งอย่างเร่งด่วน รวมถึงการปรับเปลี่ยนไปใช้เทคโนโลยีขั้นสูงในการลดการปล่อยก๊าซเรือนกระจกในภาคเอกชน ซึ่งจะเป็นการสร้างโอกาสและเพิ่มมูลค่าการลงทุนในธุรกิจที่ปล่อยก๊าซเรือนกระจกต่ำและเป็นมิตรต่อสิ่งแวดล้อมภายใน ปี ค.ศ. 2050 และช่วยลดผลกระทบต่อการเพิ่มขึ้นของต้นทุนด้านพลังงานหรือการลดลงของผลิตภัณฑ์มวลรวมภายในประเทศจากการดำเนินมาตรการลดก๊าซเรือนกระจกภายใต้ยุทธศาสตร์ระยะยาวฯ นอกจากนี้ การดำเนินมาตรการลดก๊าซเรือนกระจกยังก่อให้เกิดผลประโยชน์ร่วม (co-benefit) อื่นด้วย เช่น ประสิทธิภาพการใช้พลังงานของประเทศเพิ่มขึ้น ปริมาณคาร์บอนไดออกไซด์ต่อหัวประชากรมีปริมาณลดลงทำให้มลพิษทางอากาศ ได้แก่ ออกไซด์ของไนโตรเจน คาร์บอนมอนอกไซด์ PM 2.5 ลดลง โดยการเปลี่ยนผ่านไปสู่สังคมคาร์บอนต่ำของประเทศไทยจะสำเร็จได้ต้องอาศัยความร่วมมือและการสนับสนุนจากทุกภาคส่วนทั้งในประเทศและต่างประเทศ แต่งตั้ง คณะรัฐมนตรีมีมติอนุมัติตามที่สำนักงานคณะกรรมการพิเศษเพื่อประสานงานโครงการอันเนื่องมาจากพระราชดำริ (สำนักงาน กปร.) เสนอแต่งตั้ง นายสมศักดิ์ เพิ่มเกษร ที่ปรึกษาด้านการประสานงานโครงการอันเนื่องมาจากพระราชดำริ (นักวิเคราะห์นโยบายและแผนทรงคุณวุฒิ) สำนักงาน กปร. ให้ดำรงตำแหน่ง รองเลขาธิการ กปร. สำนักงาน กปร. เพื่อทดแทนตำแหน่งที่ว่าง ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป29. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (สำนักงานคณะกรรมการพิเศษเพื่อประสานงานโครงการอันเนื่องมาจากพระราชดำริ) 30. เรื่อง การแต่งตั้งประธานกรรมการและกรรมการผู้ทรงคุณวุฒิในคณะกรรมการองค์การบริหารจัดการก๊าซเรือนกระจก คณะรัฐมนตรีมีมติอนุมัติตามที่กระทรวงทรัพยากรธรรมชาติและสิ่งแวดล้อมเสนอแต่งตั้งบุคคลเป็นกรรมการและกรรมการผู้ทรงคุณวุฒิในคณะกรรมการองค์การบริหารจัดการก๊าซเรือนกระจก ดังนี้ 1. นายวิจารย์ สิมาฉายา เป็นประธานกรรมการ 2. นายสมชาย รังษีธนานนท์ เป็นกรรมการผู้ทรงคุณวุฒิด้านการบริหารธุรกิจ 3. นายสมิทธ์ พนมยงค์ เป็นกรรมการผู้ทรงคุณวุฒิด้านพลังงาน 4. นายสุธา ขาวเธียร เป็นกรรมการผู้ทรงคุณวุฒิด้านวิทยาศาสตร์และเทคโนโลยี 5. นายขวัญชัย ดวงสถาพร เป็นกรรมการผู้ทรงคุณวุฒิด้านป่าไม้ 6. นายสมชาย หวังวัฒนาพาณิช เป็นกรรมการผู้ทรงคุณวุฒิด้านการอุตสาหกรรม ทั้งนี้ ตั้งแต่วันที่ 19 ตุลาคม 2564 เป็นต้นไป",https://www.naewna.com/politic/610019,2021_10_19
กระแสต้าน'พระเล็ก'ว่าที่เจ้าคณะจังหวัดกาฬสินธุ์องค์ใหม่ส่อบานปลายพระ-โยมไม่ยอมรับ,ความคืบหน้ากรณีมหาเถรสมาคมมีคำสั่งแต่งตั้งพระสังฆาธิการ และถอดถอนเจ้าคณะจังหวัด 3 รูป ซึ่งหนึ่งในนั้นมีพระเทพสารเมธี หรือเจ้าคุณบัวศรี อดีตเจ้าคณะจังหวัดกาฬสินธุ์ (ธ) รวมอยู่ด้วย จนทำให้คณะสงฆ์จังหวัดกาฬสินธุ์(ธ) และญาติธรรมเคลื่อนไหวมีมติคัดค้านเพราะมองว่าไม่เป็นธรรม ล่าสุดวันที่ 19 ต.ค.64 ผู้สื่อข่าวประจำจังหวัดกาฬสินธุ์ ยังคงเกาะติดปัญหาที่ส่อจะบานปลายกรณีสำนักงานพุทธศาสนา อ้างว่ามหาเถรสมาคมมีมติถอดถอนเจ้าคณะจังหวัด 3 จังหวัดโดยเฉพาะที่จังหวัดกาฬสินธุ์ กระแสการต่อต้านเพิ่มความรุนแรงขึ้นมาเป็นลำดับ ซึ่งวานนี้มีเจ้าคณะอำเภอสองอำเภอ ประกอบด้วย อ.ห้วยเม็ก อ.สมเด็จ ได้ลาออกจากตำแหน่งเจ้าคณะอำเภอ ซึ่งเป็นตำแหน่งของพระระดับสังฆาธิการ เนื่องจากมองว่าคำสั่งถอดถอนไม่มีความเป็นธรรม เป็นการกระทำตามอำเภอใจที่ไม่มีอธิกรณ์ ขณะที่การเคลื่อนไหวของพระครูสุทธิญาณโสภณ (เล็ก สุทธิญาโณ) เจ้าคณะอำเภอสังคม จ.หนองคาย ซึ่งจะเข้ารับตราตั้งตำแหน่งเจ้าคณะจังหวัดกาฬสินธุ์(ธ) ในวันที่ 23 ตุลาคมนี้ มีรายงานว่า จนถึงขณะนี้ยังไม่สามารถหาวัดอยู่ได้ เพราะหลักการปกครองของสังฆาธิการ พระที่มีตำแหน่งจะต้องมีหลักแหล่งคือเป็นเจ้าอาวาส แต่ปรากฏว่า ก่อนหน้านั้นที่มีสองแห่ง คือในเขตอำเภอหนองกุงศรี เจ้าอาวาสได้ออกมาปฏิเสธว่าไม่รับเข้าพื้นที่ เนื่องจากเกรงว่าจะเกิดปัญหาทางสังฆเภท ส่วนที่วัดป่ามัชฌิมาวาส ต.ลำพาน อ.เมืองกาฬสินธุ์ ขณะนี้มีความเป็นไปได้ว่า พระเล็ก ว่าที่เจ้าคณะจังหวัดกาฬสินธุ์(ธ) องค์ใหม่จะไม่เข้าไปขอเป็นเจ้าอาวาสวัดนั้นเพราะคงจะต้องมาสะสางปัญหาที่เคยฮือฉาวมาก่อนหน้านี้ ทำให้มีข่าวว่าพระเล็กจะเข้าไปอยู่ที่วัดป่าหนองโง้ง ตำบลหลุบ อำเภอเมืองกาฬสินธุ์ จังหวัดกาฬสินธุ์ เป็นการชั่วคราว เนื่องจากวัดแห่งนี้ยังเป็นสำนักสงฆ์ที่กำลังรอให้สำนักงานพระพุทธศาสนาแห่งชาติอนุมัติสร้างเป็นวัด จึงจะถูกทำนองครองธรรมตาม พ.ร.บ.สงฆ์ฯ ผู้สื่อข่าวจึงได้เดินทางไปตรวจสอบที่สำนักสงฆ์ดังกล่าว พบชาวบ้านนั้นจับกลุ่มอยู่ภายในสำนักสงฆ์ และยอมรับว่า ข่าวที่ว่าพระเล็ก เจ้าคณะจังหวัดกาฬสินธุ์องค์ใหม่ได้ประสานมาเพื่อจะขออยู่เป็นเจ้าสำนักในสำนักสงฆ์นั้นเป็นความจริง และทางสำนักงานพุทธศาสนาแห่งชาติ ได้เร่งดำเนินการจัดตั้งเพื่ออนุมัติเป็นวัด รองรับพระเล็กไว้แล้ว แต่พบว่าชาวบ้านตำบลหลุบมีมติไม่เห็นด้วยเพราะมี พระอาจารย์แว่น หรือพระครูโสตถิธรรมโสภณ วัดป่าโคกกลาง เป็นประธานสงฆ์สำนักสงฆ์หนองโง้ง ที่ชาวบ้านให้ความเคารพศรัทธาอยู่แล้ว อีกทั้งการมาอยู่ในที่แห่งนี้ ชาวบ้านบอกว่าพระเล็ก มาเป็นเจ้าคณะจังหวัดกาฬสินธุ์(ธ) ไม่มีความสง่างาม น.ส.ศศิณา แก้วอำภา อายุ 35 ปี ชาว ต.หลุบ อ.เมือง จ.กาฬสินธุ์ ตัวแทนทายกทายิกา ประจำที่พักสงฆ์หนองโง้ง กล่าวว่า พระครูโสตถิธรรมโสภณ หรือพระอาจารย์แว่น ได้เรียกทายกทายิกา ผู้นำชุมชน มาประชุมปรึกษาหารือ ในกรณีเจ้าคณะจังหวัดกาฬสินธุ์องค์ใหม่ จะเข้ามาใช้สำนักสงฆ์หนองโง้ง เป็นที่จำวัดและตั้งเป็นสถานที่ประกอบศาสนกิจในการปกครองคณะสงฆ์ จ.กาฬสินธุ์ ทำให้มีกระแสต่อต้านจากชุมชนสุขสวัสดิ์ หลังจากที่มีกระแสต่อต้านจากชาวบ้าน พระสงฆ์นำโดยพระอาจารย์พร้อมด้วยผู้นำชุมชน ได้ลงมติกันว่า จะไม่ยอมรับพระเล็กให้มาเป็นเจ้าอาวาสและใช้สำนักสงฆ์นี้เป็นสำนักงานเจ้าคณะจังหวัดกาฬสินธุ์ เนื่องจากคณะศรัทธาได้มีความเห็นชอบให้พระอาจารย์แว่น เป็นเจ้าสำนักสงฆ์หนองโง้ง และจะได้ดำเนินขอตั้งเป็นวัดที่ถูกต้องตามกฎหมายต่อไป ในส่วนพระอาจารย์เล็กจะมาอยู่นั้นคณะศรัทธาไม่มีความเชื่อมั่น เพราะมาโดยไม่ชอบธรรม มาโดยไม่เป็นที่ยอมรับจะมาเป็นเจ้าอาวาสหรือจำวัดที่นี่ไม่ได้ เพราะได้แต่งตั้งพระอาจารย์แว่นเป็น เจ้าสำนักแล้ว ทางเราไม่ประสงค์จะยินดีและไม่ให้ความร่วมมือในการต้อนรับ น.ส.ศศิณา กล่าว ขณะที่ พระครูโสตถิธรรมโสภณ วัดป่าโคกกลาง เป็นประธานสงฆ์สำนักสงฆ์หนองโง้ง กล่าวว่า หลังจากทราบข่าวว่าพระครูเล็กเจ้าคณะจังหวัดกาฬสินธุ์องค์ใหม่จะเข้ามาพักอาศัยที่สำนักสงฆ์แห่งนี้จึงได้เรียกประชุม ทายกทายิกาผู้นำชุมชนทั้งหมดได้ลงประชามติไม่ต้อนรับพระครูเล็กให้มาเป็นเจ้าสำนัก เพราะอาตมาได้รับแต่งตั้งจากเจ้าคณะอำเภอเมืองกาฬสินธุ์ (ธ) ให้เป็นผู้ดูแลสำนักสงฆ์หนองโง้งแห่งนี้ โดยส่วนตัวแล้วอาตมาเป็นพระสังฆาธิการระดับตำบล ไม่มีความประสงค์จะต้อนรับพระครูเล็กให้เข้ามาอยู่ในสังกัด เพราะมาด้วยความไม่ชอบมาพากล ไม่มีแจ้งเจ้าสำนักด้วย มีการส่งคนเข้ามาดูลาดเลา ทำให้อาตมามีความวิตกกังวลเป็นอย่างมาก ขณะนี้คณะสงฆ์และพุทธศาสนิกชนในพื้นที่ ไม่ต้องการให้พระเล็กมาใช้สถานที่สำนักสงฆ์ เป็นสำนักงานเจ้าคณะจังหวัดกาฬสินธุ์(ธ) ถ้าจะมาต้องมาขออนุญาตจากอาตมาก่อนอย่าทำตัวลับลวงพราง เพราะเราก็เป็นพระสงฆ์เช่นเดียวกัน ส่วนกรณีการลาออกจากพระสังฆาธิการจังหวัดกาฬสินธุ์(ธ) เกิดแรงกระเพื่อมเป็นอย่างมาก ชัดเจนว่า มีการยื่นหนังสือลาออกจากเจ้าคณะอำเภอแล้ว 2 อำเภอ คือ อ.ห้วยเม็ก และ อ.สมเด็จ และยังมีเจ้าคณะตำบลอย่างน้อย 10 แห่ง ได้ยื่นความจำนงลาออกยังสำนักงานเลขานุการเจ้าคณะจังหวัดกาฬสินธุ์ แล้ว ส่วนในการที่จะมีการแจ้งความดำเนินคดีกับมหาเถรสมาคม ในข้อหา 157 กำลังมีการดำเนินการพิจารณาของฝ่ายสงฆ์ที่คาดว่าเมื่อไหร่ที่มีการลาออกครบทั้งจังหวัด จะมีการแจ้งความดำเนินคดี เพื่อให้เกิดกระบวนการไต่สวนที่เป็นธรรมต่อไป,https://www.naewna.com/likesara/609996,2021_10_19
‘ชูวิทย์’เผยหมดเปลือก‘อาบอบนวด’ตลกร้ายกฎหมายไทย ห้ามค้าประเวณีแต่เปิดได้แค่กล้าจ่าย,"19 ต.ค. 2564 นายชูวิทย์ กมลวิศิษฎ์ อดีตนักการเมืองและนักธุรกิจกลางคืนชื่อดัง เขียนบทความ อาบอบนวด EP.2 น้ำพึ่งเรือ เสือพึ่งป่า เผยแพร่ผ่านเฟซบุ๊กส่วนตัว เนื้อหาดังนี้ อาบอบนวดทุกที่ถูกควบคุมไว้ด้วยกฎหมาย พรบ.สถานบริการ พ.ศ. 2509 หากใครอยากเปิดกิจการนี้แทบตายห่า ก็ต้องดั้นด้นหาใบอนุญาตสถานบริการประเภท อาบอบนวด ให้ได้ ใบอนุญาตมีทั้ง ผู้รับอนุญาตเป็นชื่อบริษัท หรือ เป็นห้างหุ้นส่วนจำกัด หรือแม้กระทั่งเป็นชื่อบุคคลทั่วไป แต่ก็มีกฎระเบียบ ห้ามจำหน่ายจ่ายโอนชื่อในใบอนุญาต พูดง่ายๆว่า กฎหมายห้ามซื้อขายใบอนุญาต อ้าว! แล้วเขาซื้อขายกันได้ยังไงวะ? ปัทโธ่! อยู่ไทยแลนด์ ทำได้ทุกอย่างอยู่แล้ว หากเป็นบริษัท ห้างหุ้นส่วน ก็บอกแค่ผู้จัดการมีธุระกิจยุ่งเหยิง ต้องเดินทางไปต่างจังหวัดบ่อย ไม่มีเวลาดูแลกิจการ จึงโอนให้คนใหม่เป็นผู้จัดการแทน (คือคนซื้อใบอนุญาตคนใหม่นั่นเอง) โดยขั้นตอนแรก เมื่อตกลงซื้อขายก็ให้คนซื้อโอนชื่อเข้ามาถือหุ้นก่อนสัก 1% ตอนรับมัดจำ หลังจากนั้นค่อยโอนชื่อผู้รับอนุญาตให้เมื่อจ่ายหมด เสร็จสิ้นขั้นตอน ปรากฏชื่อและรูปถ่าย (ในใบอนุญาตจะมีรูปถ่ายติดด้วยว่าอนุญาตให้ใคร) แล้วใบอนุญาตชื่อบุคคลทั่วไปล่ะ ไฉนถึงโอนได้อีก? ขนาดใบอนุญาตขับขี่เป็นชื่อเรา จะไปโอนให้เป็นชื่อคนอื่นยังไม่ได้เลย? ก็อีกนั่นแหละ ไปฟ้องร้องศาลเอา ว่านายคนที่ถือใบอนุญาตอาบอบนวดเป็นหนี้สินติดค้างเราอยู่ ไม่มีทรัพย์สินอื่นใดจะชำระ จึงขอให้ศาลกรุณาพิพากษาให้โอนใบอนุญาตใบนี้ให้เราเสียเป็นค่าชำระหนี้สินที่ค้าง แค่นี้ก็สิ้นเรื่อง! ส่วนสนนราคาค่างวด ขนาดสมัยเมื่อ 30 ปีที่แล้ว ห้องละ 200,000 บาทขาดตัว หากมี 100 ห้อง ก็ 20 ล้าน ใบอนุญาตอาบอบนวดแต่ละใบมีระบุจำนวนห้องแตกต่างกัน เช่น บางใบก็ 6 ห้อง บางใบก็ 10 ห้อง หรือ 20 ห้อง ไม่มีขอเพิ่มอีกแล้ว เพราะสมัยรัฐมนตรีมหาดไทย พล.อ.สิทธิ จิรโรจน์ ออกคำสั่งห้ามไม่ให้ออกใบอนุญาต อาบอบนวด ไนท์คลับเพิ่มเนื่องจากเป็นสถานอบายมุข จึงมีอยู่แค่ไหนแค่นั้น หากจำไม่ผิด ทั่วประเทศไทยมีใบอนุญาตอาบอบนวดอยู่แค่ 113 ใบอนุญาต ใบที่ผมซื้อมาครั้งแรกนั้น มี 106 ห้อง เจ้าของดั้งเดิมได้มาตั้งแต่ ปี 2509 ยังนึกสงสัยว่า อาบอบนวดสมัยนั้นทำไมถึงมีกันเป็นร้อยห้องได้วะ? ช่างรุ่งเรืองใหญ่โตมาแต่เก่าก่อน ตอนหลังถึงรู้จากเจ้าพ่ออาบอบนวดรุ่นเก๋าว่า จริงๆ มันมีแค่ 16 ห้อง แต่ไปเติม 0 ตรงกลางเลยกลายเป็น 106 ห้องซะเลย ไหนๆ ก็เสียเงิน เก๋าเจี๊ยะ อยู่แล้ว จะเติมเลข 0 ข้างหลังก็เกรงใจยังไงอยู่ ดูห้องแยะมากไปถึง 160 ห้อง เลยเกรงใจเอา 0 ไว้ตรงกลางดีกว่า จาก 16 ห้อง เลยกลายเป็น 106 ห้องไปเสียฉิบ ที่ว่านี่มัน 50 กว่าปีแล้ว ระบบคอมพิวเตอร์คงไม่มี หละหลวมไปหน่อย โถ ! นานสมัยนั้น จะเอาอะไรมาเหมือนสมัยนี้ได้เล่า? เสร็จสรรพก็บอกต้นฉบับสูญหาย เป็นอันจบเรื่อง ได้ใบใหม่ จากเดิม 16 ห้อง เป็น 106 ห้อง ยังนึกในใจว่าคนคิดหัวใสแท้ จะเป็นใครไปไม่ได้ นอกจาก พ่อค้า + หมาต๋า ร่วมมือประสานกัน เหมือน นักการเมือง + ข้าราชการ สมัยนี้เชียวครับท่าน ไฮไลท์สำคัญเรื่องใบอนุญาตอาบอบนวด คือ จำนวนห้องที่ผมหลงซื้อตั้ง 106 ห้อง ราคาห้องละ 200,000 รวมเบ็ดเสร็จ หมดไป 21,200,000 บาท ยี่สิบเอ็ดล้านสองแสนบาท ในปี พ.ศ. 2534 เมื่อ 30 ปีก่อน อันที่จริง ซื้อใบอนุญาตจำนวนห้องน้อยๆ ดีกว่า เอาแค่ 5 ห้อง 10 ห้อง ที่เรียกว่า ใบเล็ก ผมนั้น หลงโง่เสียนาน เสียเงินตั้งมากมาย เพราะอะไรหรือ? เหตุผลประการแรก ยังไงๆ เจ้าของสถานบริการก็ต้องจ่ายรายเดือนให้ท้องที่ไปยันผู้ใหญ่อยู่แล้ว มีใบเล็กแค่ 2 ใบไว้ป้องกันก็พอ หากถูกปิดจริงๆ (ซึ่งไม่เคยถูกปิด เพราะจ่ายตามระบียบตลอด) ก็ถูกปิดแค่ 1 ใบ อีกใบยังเปิดได้อยู่ ประการที่สอง หากซื้อ 2 ใบ ใบนึง 5 ห้อง อีกใบ 10 ห้อง ราคาห้องละ 200,000 หรือให้ 300,000 เลย ก็จ่ายแค่ 2-3 ล้านเท่านั้น ไม่ต้องเอาใบที่มีห้องมากๆ ให้เปลืองเงิน แล้วเวลา หมาต๋า มาตรวจ ก็จัดซองหนาๆ คุยแค่ที่ ค๊อฟฟีช็อปชั้นล่าง ไม่ต้องไปเดินตรวจนับห้องให้เมื่อยตุ้ม จัดเด็กฉอเลาะ เจ๊าะแจ๊ะแป๊บเดียวก็ชวนเข้าห้อง แทนที่จะนับห้อง ห้องที่มีเกินอยู่ไม่ได้เปิดจริงๆ ครับท่าน ฟูกก็ยกขึ้น แต่อย่างว่า ของพรรค์นี้ น้ำพึ่งเรือ เสือพึ่งป่า รู้ๆ กันอยู่ พอหมาต๋าไป ก็ให้แม่บ้านยกฟูกลงเสียก็เปิดขย่มได้เหมือนเดิม กว่าจะมาตรวจอีกทีก็ปีหน้า ผลัดเปลี่ยนหมุนเวียนคนใหม่มาคนเก่าไปเสียแล้ว เทคนิคเพิ่มห้องอีกสเตป คือ ห้องใหญ่ 1 ห้องก็จัดทำเป็นห้องสูทเสีย มีห้องแยกย่อยทะลุไปอีก 4-5 ห้อง แล้วจัด อ่างสุกี้ ไว้แช่รวมกัน 7-8 คน ทั้งชายและหญิง บรรเทิงเริงรมย์ แล้วก็เข้าห้องซอยตัวใครตัวมัน ด้วยวิธีนี้ เลยทำให้ห้องแตกตัว จาก 1 ห้องเป็น 5 ห้อง มีใบอนุญาต 10 ห้องก็กลายเป็น 50 ห้อง ชิลๆ จนถึงยุคนี้ ยังเลียนแบบลูกเล่นผมอยู่ไม่เสื่อมคลาย ไหนๆ มันก็ผิดตั้งแต่ต้นแล้ว จะเอาอะไรถูก ผิดแต่จ่าย ดีกว่าถูกแล้วไม่จ่าย มันเปิดอาบอบนวดได้ซะที่ไหนล่ะ หากท่านพี่ไม่พยักหน้า? ส่วนกฎระเบียบควบคุมอาบอบนวดก็เข้มงวดกวดขันเสียเหลือเกิน ดูเอาจริงเอาจัง แต่ยิ่งทำเหมือนยิ่งยุ สนุกไปอีกแบบ เช่น ต้องมีเจาะช่องกระจก ขนาด สูง 5 ซม. ยาว 20 ซม. ที่ประตูห้องนวดทุกห้อง เพื่อให้มองเห็นกิจกรรมภายในว่าไม่ไปแก้ผ้าเล่นท่าเสี่ยงปีนป่ายกันเกินเหตุเวลาไปตรวจ (คนคิดกฎนี้ช่างใจดำเหลือเกิน) คนเคยไปอาบอบนวดทุกที่ที่ถูกกฎหมายคงรู้ว่า แม่บ้านเอากระดาษปิดกันที่กระจกหมด หาได้สอดส่องมองเห็นทะลุได้ หมอนวดกับแขกจะเล่นจ้ำจี้มะเขือเปราะกัน ใช่ธุระคนอื่นไปยืนดูเสียที่ไหน? ช่างไม่มีมารยาทเอาเสียเลย แล้วที่มีกฎระเบียบบอกว่า ห้ามประตูห้องนวดปิดล็อค เพื่อจะได้เข้าไปดูได้ว่ามีการเล่นกายกรรมหรือโยคะท่ายากกันหรือไม่? ก็ใส่ลูกบิดล็อคแต่ไม่มีกลอน แล้วอ้างว่า ลูกบิดที่ไหนมันจะขายแบบไม่มีตัวล็อคครับท่าน? แต่ที่นี่ไม่มีกลอน ไม่มีกุญแจล็อคเสียหน่อย เคาะก็เปิด แต่ถึงเวลาจริง ต่อให้เขย่าให้โลกแตกก็หาใครไปเปิด ก็คนกำลังจะเสร็จใครจะเดินไปเปิดไหว? คนคิดออกกฎหมายนี่ก็เหลือเกิน จะหาวิธีป้องกันทุกวิถีทางไม่ให้มีการค้าประเวณี ถึงขนาดห้ามโน่นห้ามนี่ทุกอย่าง ทั้งช่องกระจกไว้ตรวจ ประตูไว้เปิดดูได้ แต่ที่ไม่ยอมคิด หรือแกล้งๆ ทำเป็นไม่รับรู้คือ ยอมให้ทั้งหมอนวดและแขกแก้ผ้าลงแช่น้ำด้วยกัน สยิวกิ้วขนาดนี้ดันไม่มีกฎระเบียบห้าม ผมเคยคิดศึกษาตอนทำธุรกิจอาบอบนวดแรกๆว่า ห้ามพระไม่ให้สึก ห้ามผู้หญิงตั้งท้องไม่ให้คลอด ห้ามชายหญิงไม่ให้มีอะไรกันตอนแก้ผ้า เรื่องหลังนี่มันยากสุดๆ เลยนะครับ แถมที่ว่า ห้ามค้าประเวณี ติดเอาไว้ทั่วห้อง และพื้นที่ส่วนกลาง ก็ติดไปพรรค์นั้นเอง น่าจะกลับกันเสียด้วยซ้ำว่าเป็น สถานที่ค้าประเวณีถูกต้องตามกฎหมาย มันถึงจะถูกต้องตรงไปตรงมา ไม่ต้องมือถือสาก ปากถือศีลให้ช้ำใจ เพราะเวลาต่อสู้ทางกฎหมาย หลักฐานที่ตำรวจเอาผิด คือ ปลอมตัวเป็นแขกมาล่อซื้อ บันทึกหมายเลขธนบัตรที่ให้ไว้เป็นหลักฐาน ถึงเวลาสืบพยานขึ้นโรงขึ้นศาล ตำรวจที่ปลอมตัวเป็นแขกก็รับสารภาพกลางศาลว่า เสร็จจริง แต่ จำใจเสร็จ เพราะทำตามหน้าที่ เมียที่บ้านรู้คงได้เพ่นกระบาลผัว ทะเลาะกันแก้ตัวไม่ขึ้น หน้าที่นี้จึงค่อนข้างเสี่ยงเป็นเสี่ยงตายอยู่เหมือนกัน หากเมียรู้ แล้วที่เอาถุงยางพร้อมน้ำอสุจิบรรจุอยู่ภายในมาเป็นหลักฐาน หมอนวดสาวก็ให้การว่า จำใจยอม เพราะถูกเล้าโลมจนสติแตกไม่อยู่กับเนื้อกับตัว เงินที่ชายให้มาก็รับไว้ด้วยความเสน่หา ไม่ได้ค้าประเวณีนะคะ เขาให้มาด้วยความเต็มใจ ไม่ได้เอาอะไรไปจ่อบังคับ ให้เงินแล้วยังกอดกระซิบว่า จะมาหาใหม่ ที่สำคัญอยู่ในห้องกันสองต่อสอง หามีบุคคลอื่นใดอีก เลยไม่มีพยานมายืนยันว่าเอากันจริงแท้แน่นอน อาจจะแค่ถูๆ ไถๆ ก็ได้ เพราะท่านวดมันติดพัน จะไม่ถูกเนื้อต้องตัวกันได้ยังไงเล่า? เรื่องพรรค์นี้ว่าตามกฎหมายจึงทำให้สลับซับซ้อนขึ้นมา ถกเถียงกันได้ ทั้งที่ความจริงรับรู้อยู่ในอก แต่ไม่ยอมรับกันเท่านั้น กฎหมายไทยจึงแค่ ให้ชิมแต่ไม่ให้กิน ให้กินแต่ไม่ให้กลืน เป็นเรื่องตลกร้ายเป็นอย่างยิ่ง EP. หน้า จะเล่าเคล็ดลับชื่ออาบอบนวด ว่าเพราะอะไรถึงต้องตั้งชื่อสารพัน ไม่ว่า เจ้าพระยา สายฝน ฟลอริด้าไปจนถึงย่านเพชรบุรี ที่มีชื่อ เมรี บีวา ฮูหยิน ริเวียร่า ใครเคยผ่านไปในอดีตล้วนต้องเคยเห็นผ่านตา ไปยันของผมที่ขายไปนานนมเน ไม่ว่าวิคตอเรีย เอ็มมานูเอล ฮอนโนลูลู โคปาคาบาน่า บาร์บาร่า ทุกที่เล่นของเอาไว้ ชายใดที่ก้าวเข้ามาล้วนเป็นต้องหลงไหลหัวปักหัวปำกันทั้งนั้น ขนาดที่ว่าวันนี้เดินออกจากสถานที่อโคจรอย่างอาบอบนวด ด่าเชียร์แขกมาม่าซังกันโฉมงโฉงเฉง ไม่พอใจหมอนวดแย่ห่วยแตก แต่พอวันรุ่งขึ้นเห็นกลับมาใหม่หน้ายิ้มระรื่น กะหลิ่มกะเหลี่ยเดินอารมณ์ดีกระเป๋าตุงเข้ามาอย่างกับไม่มีอะไรเกิดขึ้น ลืมเรื่องเมื่อวานไปเสียฉิบ นี่แหละน้า อบายมุข ใครได้ลิ้มลอง มันติดใจหลงไหลทุกวี่ทุกวัน ของแบบนี้ไม่เชื่อ อย่าลบหลู่ ข่าวที่เกี่ยวข้อง : ชูวิทย์เล็คเชอร์!เปิดประวัติศาสตร์สถานบริการ(ม)จากเมียเช่าจีไอสู่ยุคสมัยอาบอบนวด",https://www.naewna.com/local/610060,2021_10_19
