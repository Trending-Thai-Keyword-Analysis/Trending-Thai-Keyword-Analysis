title,summary,link,published
เมืองคอนอั้นไม่อยู่สังเวยโควิดวันเดียว 8 รายติดเชื้อเพิ่มอีก 345,"เมืองคอนอั้นไม่อยู่สังเวยโควิดวันเดียว 8 รายติดเชื้อเพิ่มอีก 345 รายทำให้ยอดติดเชื้อสะสมพุ่งเกือบแตะ 20,000 รายแล้ว ผู้สื่อข่าวรายงานสถานการณ์การแพร่ระบาดไวรัสโควิด – 19 ของจังหวัดนครศรีธรรมราช ณ เวลา 09.00 น. วันที่ 9 ต.ค. 64 พบผู้ป่วยติดเชื้อโควิด - 19 เพิ่ม 345 ราย ยอดผู้ป่วยสะสม 19,995 ราย รักษาตัวในโรงพยาบาล 5,530 ราย รักษาหายแล้วสะสม 14,348 ราย เสียชีวิตเพิ่ม 8 ราย ยอดผู้เสียชีวิตสะสม 117 ราย โดยยอดผู้เสียชีวิต 8 ราย วันนี้พบว่า มียอดสูงที่สุด หลังเกิดการแพร่ระบาดไวรัสโควิด – 19 ตั้งแต่ต้นปี 2563 ซึ่งผู้เสียชีวิต ประกอบด้วยรายที่ 1 เพศชาย 72 ปี อ.ถ้ำพรรณรา รายที่ 2 เพศชาย 79 ปี อ.ชะอวด รายที่ 3 เพศหญิง 85 ปี อ.เชียรใหญ่ รายที่ 4 เพศชาย 79 ปี อ.เมือง รายที่ 5 เพศชาย 79 ปี อ.ทุ่งใหญ่ รายที่ 6 เพศหญิง 63 ปี อ.เมือง โรคประจำตัว เบาหวาน รายที่ 7 เพศชาย 36 ปี อ.ชะอวด โรคประจำตัว ความดันโลหิตสูง/ไขมันในเลือดสูง และรายที่ 8 เพศชาย 92 ปี อ.เมืองโรคประจำตัว ไตวาย/ความดันโลหิตสูง/ไขมันในเลือดสูง/เบาหวาน สำหรับข้อมูลตัวเลขผู้ได้รับวัคซีนเข็มแรก ล่าสุดมีจำนวนทั้งสิ้น 504,250 โดส ผู้ที่ได้รับวัคซีนเข็มสองจำนวน 320,971 โดส และเข็มสาม จำนวน 12,823 โดส ขณะที่จำนวนเตียงรักษาผู้ป่วยในโรงพยาบาลทั้งสิ้นจำนวน 6,665 เตียง จำนวนเตียงที่ว่างจำนวน 4,199 เตียง และเตียงในโรงพยาบาลสนาม จำนวน 2,731 เตียง มีเตียงว่าง 2,045 เตียง - 003",https://www.naewna.com/local/607700,09_10_2021
‘เทพไท’จี้‘รัฐบาล’เร่งออกระเบียบการแปรรูปพืชกระท่อมกรุยทางส่งออก,เมื่อวันที่ 9 ตุลาคม 2564 นายเทพไท เสนพงศ์ อดีต ส.ส. นครศรีธรรมราช พรรคประชาธิปัตย์ กล่าวถึง การผลักดันพืชกระท่อมเป็นพืชเศรษฐกิจว่า จากกรณีที่นายสมศักดิ์ เทพสุทิน รัฐมนตรีว่าการกระทรวงยุติธรรม ได้ประกาศผลักดันให้พืชกระท่อมของไทย สามารถส่งออกไปสู่ตลาดโลก หรือโกอินเตอร์ได้นั้น เป็นเรื่องที่ทุกฝ่ายมีความคาดหวัง เพราะเมื่อมีการปลดล็อคพืชกระท่อม ออกจากบัญชียาเสพติดแล้ว ก็ต้องการให้พืชกระท่อมเป็นพืชเศรษฐกิจตัวใหม่ของไทย สามารถแปรรูป ส่งออก เป็นรายได้นำเงินตราเข้าสู่ประเทศ ตอนนี้เกษตรกรมีความตื่นตัว เรื่องการปลูกพืชกระท่อม และจำหน่ายใบกระท่อมกันอย่างแพร่หลายเ นับว่าเป็นการสร้างรายได้ให้กับเกษตรกรในภาวะวิกฤตโควิด-19ได้เป็นอย่างมาก แต่มีปัญหาที่หน่วยงานภาครัฐ ยังไม่สามารถปรับตัว ออกกฎระเบียบ เพื่อรองรับการพัฒนา ส่งเสริมพืชกระท่อมให้เป็นพืชเศรษฐกิจได้ การออกระเบียบของคณะกรรมการอาหารและยา (อย.) เป็นไปด้วยความล่าช้า จนปัจจุบันนี้ยังไม่สามารถใช้พืชกระท่อมผสมเป็นอาหาร หรือแปรรูปเป็นผลิตภัณฑ์ เพื่อจัดจำหน่ายได้ ยังคงเพียงอนุญาตให้มีการบริโภคแบบกินใบสด หรือต้มกินเองได้เท่านั้น จึงไม่มั่นใจว่า พืชกระท่อมจะโกอินเตอร์ หรือส่งออกไปยังตลาดต่างประเทศได้อย่างไร เพราะรัฐบาลยังไม่มีมาตรการรองรับ หรือส่งเสริม พืชกระท่อม ให้มีการแปรรูปในด้านอุตสาหกรรมได้เลย นายเทพไท ระบุ นายเทพไท ย้ำว่า เรื่องดังกล่าวจึงขอให้รัฐบาลได้เร่งผลักดันพ.ร.บ.พืชกระท่อม และออกระเบียบ ประกาศกฎกระทรวง เพื่อส่งเสริมให้เกษตรกร หรือสนับสนุนอุตสาหกรรม การแปรรูปพืชกระท่อม ให้เป็นยาสมุนไพร เครื่องดื่มชูกำลังหรืออาหารเสริมได้ ถูกกฎหมายต่อไป,https://www.naewna.com/politic/607697,09_10_2021
'เต้'โวสู้ด้วยสมองคะแนนน้อยไม่เป็นไร ภูมิใจปชช.เลือกมิใช่จ้างคนมาเลือก,9 ตุลาคม 2564นายมงคลกิตติ์ สุขสินธารานนท์ ส.ส.บัญชีรายชื่อ หัวหน้าพรรคไทยศรีวิไลย์ โพสต์เฟซบุ๊กระบุข้อความว่า... ผม-ผู้สมัคร ส.ส.พรรคไทยศรีวิไลย์ 400 เขต+100 บัญชีรายชื่อทุกคน ลงเลือกตั้งในครั้งหน้า สู้ด้วยนโยบาย สู้ด้วยสมอง สู้ด้วยใจกาย กล้าทำทุกเรื่องเพื่อแก้ปัญหาให้ประชาชน คะแนนน้อยหรือมาก ไม่เป็นไร เราภูมิใจที่ประชาชนเลือก อวดได้ มิใช่จ้างคนมาเลือกนั่นอวดโจรได้,https://www.naewna.com/politic/607695,09_10_2021
วุ่นแล้ว!‘เพื่อไทย’ประชุมลงมติขับ2ส.ส.งูเห่า โหวตสวนมติพรรค12ต.ค.นี้,เพื่อไทยประชุมลงมติขับ 2 ส.ส.โหวตสวนมติพรรค 12 ต.ค.นี้ ยืนยันมติ-ข้อบังคับพรรคเป็นธรรมแก่ทุกฝ่าย เมื่อวันที่ 9 ตุลาคม 2564 ที่พรรคเพื่อไทย (พท.)นางสาวอรุณี กาสยานนท์ โฆษกพรรคเพื่อไทย กล่าวถึง ผลการสอบสวนของคณะกรรมการวินัยและจริยธรรมของพรรคเพื่อไทย ต่อสมาชิกสภาผู้แทนราษฎรพรรคเพื่อไทยที่กระทำการขัดมติพรรคในการลงมติอภิปรายไม่ไว้วางใจพลเอกประยุทธ์ จันทร์โอชา นายกรัฐมนตรีในช่วงปลายเดือนสิงหาคมที่ผ่านมา โดยคณะกรรมการวินัยและจริยธรรมพรรคเพื่อไทย เสนอให้ลงโทษสมาชิกพรรค 2 คน ได้แก่ นายศรัญวุฒิ ศรัญเกตุ ส.ส.อุตรดิตถ์ และนางพรพิพล ธรรมสาร ส.ส.ปทุมธานี ให้พ้นจากสมาชิกพรรคตามข้อบังคับพรรคเพื่อไทย พ.ศ.2561 เนื่องจากมีพฤติกรรมประชุมโดยไม่มีเหตุผล ตั้งใจให้ร้ายพรรคด้วยความเท็จ และมีลักษณะบ่งบอกว่าไม่ต้องการอยู่กับพรรคในการเลือกตั้งครั้งหน้า ทั้งนี้ในวันที่ 12 ตุลาคมนี้ จะมีการประชุมคณะกรรมการบริหารพรรคเพื่อไทยในเวลา 9:30 น. โดยมีระเบียบวาระสำคัญเป็นเรื่องการเตรียมการจัดประชุมใหญ่สามัญประจำปี 2564 พรรคเพื่อไทย ที่จังหวัดขอนแก่น และรับทราบผลการสอบสวนข้อเท็จจริงและพิจารณาข้อกล่าวหาสมาชิกของคณะกรรมการวินัยและจริยธรรมร่วมกับคณะกรรมการบริหารพรรค รวมทั้ง ส.ส. พรรคทุกคนซึ่งจะประชุมร่วมกันในเวลา 13:00 น.เพื่อลงคะแนน เนื่องจากตามระเบียบต้องมีคะแนนเสียง 3 ใน 4 ของสมาชิกพรรคเพื่อไทย ลงมติให้พ้นจากสมาชิกพรรค ทั้งนี้ทางพรรคได้ส่งหนังสือถึง ส.ส.ทุกคน เพื่อให้องค์ประชุมครบในวันที่ 12 ตุลาคมนี้ เพื่อแสดงเจตจำนงค์ร่วมกันด้วย นางสาวอรุณี กล่าวว่า พรรคเพื่อไทยมีความเป็นสถาบันการเมือง สมาชิกพรรคต้องเคารพและยึดมั่นในมติพรรคร่วมกัน เพื่อเป็นการสะท้อนหลักการเคารพซึ่งประชาธิปไตยเสียงส่วนใหญ่ การนำเหตุผลส่วนตัวและข้อจำกัดส่วนตัวเป็นข้ออ้างในการฝ่าฝืนมติพรรคในหลายๆกรณี จึงมีความจำเป็นต้องถูกลงโทษ - 004,https://www.naewna.com/politic/607694,09_10_2021
‘อนุทิน’นำคณะลงพื้นที่มอบถุงยังชีพให้กำลังใจปชช.น้ำท่วม‘อ่างทอง-อยุธยา’,"อนุทิน นำคณะลงพื้นที่ติดตามการแก้ไขปัญหาน้ำท่วมในจ.อ่างทองและจ.พระนครศรีอยุธยา พร้อมพบปะให้กำลังใจและมอบถุงยังชีพแก่ประชาชนผู้ได้รับผลกระทบ เมื่อวันที่ 9 ตุลาคม 2564 น.ส.ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า ตามที่พล.อ.ประยุทธ์ จันทร์โอชา นายกรัฐมนตรีและรมว.กลาโหม ได้ลงพื้นที่ติดตามการแก้ไขปัญหาน้ำท่วมอย่างต่อเนื่องในพื้นที่หลายจังหวัด พร้อมมอบนโยบายให้คณะรัฐมนตรี(ครม.) ลงพื้นที่ติดตามการแก้ไขปัญหาพร้อมให้ความช่วยเหลือประชาชนอย่างรวดเร็วเช่นเดียวกันนั้น วันนี้(9ต.ค.)นายอนุทิน ชาญวีรกูล รองนายกรัฐมนตรีและรมว.สาธารณสุข พร้อมคณะได้เดินทางลงพื้นที่จ.อ่างทองและจ.พระนครศรีอยุธยา เพื่อพบปะให้กำลังใจพร้อมมอบถุงยังชีพแก่ประชาชน ทั้งนี้ จ.อ่างทองและจ.พระนครศรีอยุธยาได้รับผลกระทบจากอิทธิพลของพายุโซนร้อนโกนเซิน ต่อเนื่องด้วยพายุโซนร้อนเตี้ยนหมู่ ตั้งแต่ช่วงกลางเดือนก.ย. เป็นต้นมา ทำให้ฝนตกมากจนเกิดผลให้น้ำหลากในพื้นที่ตอนบนของลุ่มน้ำเจ้าพระยาและไหลลงสู่แม่น้ำเจ้าพระยาในอัตราที่เพิ่มขึ้นอย่างต่อเนื่อง พื้นที่ลุ่มต่ำริมแม่น้ำและคลองธรรมชาติ ได้รับผลกระทบจากน้ำได้เอ่อล้นตลิ่งเข้าสู่บริเวณบ้านเรือนและที่อยู่อาศัยของประชาชน จากข้อมูลล่าสุดพบว่า ส่วนของจ.อ่างทองนั้น บ้านพักอาศัยของประชาชนได้รับผลกระทบใน 5 อำเภอ ได้แก่ อ.ป่าโมก อ.วิเศษชัยชาญ อ.ไชโย อ.เมืองอ่างทอง และ อ.สามโก้ รวม 38 ตำบล 171 หมู่บ้าน 5,296 ครัวเรือน ขณะที่จ.พระนครศรีอยุธยานั้นพบว่าบ้านพักอาศัยของประชาชนได้รับผลกระทบใน 10 อำเภอ ได้แก่ อ.เสนา อ.ผักไห่ อ.บางบาล อ.พระนครศรีอยุธยา อ.บางไทร อ.บางปะอิน อ.ท่าเรือ อ.นครหลวง อ.บางปะหัน และอ.มหาราช รวม 133 ตำบล 758 หมู่บ้าน 45,414 ครัวเรือน น.ส.ไตรศุลี กล่าวว่า สำหรับกำหนดการลงพื้นที่ของรองนายกรัฐมนตรีและรมว.สาธารณสุข พร้อมคณะ จะเริ่มจากการตรวจเยี่ยม พบปะประชาชนและลงเรือมอบถุงยังชีพที่ลานกิจกรรมต.จระเข้ร้อง อ.ไชโย จ.อ่างทอง จากนั้นเดินทางไปรับฟังรายงานภาพรวมสถานการณ์น้ำ การดำเนินการแก้ไขปัญหาและการให้ความช่วยเหลือประชาชนในพื้นที่จ.อ่างทอง โดยนายวีระศักดิ์ วิจิตร์แสงศรี ผู้ว่าราชการจังหวัดอ่างทอง เป็นผู้รายงาน ณ วัดพิจารณ์โสภณ ต.โผงเผง อ.ป่าโมก พร้อมพบปะและมอบถุงยังชีพแก่ประชาชนในพื้นที่ดังกล่าวด้วย จากนั้นเดินทางไปยังวัดกษัตราธิราชวรวิหาร อ.พระนครศรีอยุธยา จ.พระนครศรีอยุธยา เพื่อรับฟังรายงานภาพรวมสถานการณ์น้ำ การดำเนินการแก้ไขปัญหาและการให้ความช่วยเหลือประชาชน โดยนายวีระชัย นาคมาศ ผู้ว่าราชการจังหวัดพระนครศรีอยุธยา เป็นผู้รายงาน จากนั้นรองนายกรัฐมนตรีกราบนมัสการพระราชธานินทราจารย์เจ้าอาวาสวัดกษัตราธิราช พบปะประชาชนพร้อมมอบถุงยังชีพ หลังจากนั้นเดินทางไปกราบนมัสการพระพิพัฒนศาสนกิจวิธาน เจ้าอาวาสวัดท่าการ้อง และเดินทางไปมัสยิดฟารุกอุมาร็อบนุลคอบต๊อต อัลกอดีรียะ ซึ่งอยู่บริเวณใกล้กับวัดกษัตราธิราชวรวิหาร ลงเรือเพื่อออกเยี่ยมและมอบถุงยังชีพแก่ประชาชน และเดินทางไปมอบถุงยังชีพจุดสุดท้าย ณ วัดไชยวัฒนาราม ก่อนเดินทางกลับกรุงเทพมหานคร - 004",https://www.naewna.com/politic/607692,09_10_2021
หกล้อหลับในพุ่งชนท้ายบรรทุกพ่วงคนขับถูกอัดคาพวงมาลัยเจ็บ 2,"หกล้อหลับในชนท้ายบรรทุกพ่วงก่อนเสียหลักพุ่งชนราวทางใต้สะพานลอยคนขับอัดคาพวงมาลัยเจ็บ 2 เมื่อเวลา 07.00 น.วันที่ 9 ต.ค.64 ร.ต.อ.สัมภาส ผลถาวร รอง สว ( สอบสวน) สภ.ทุ่งใหญ่ จ.นครศรีธรรมราช ได้รับแจ้งเกิดอุบัติเหตุรถหกล้อเสียหลักชนราวสะพานลอย คนขับและผู้โดยสารติดคาซากรถ เหตุเกิดบนถนนสายเอเชีย ขาล่องใต้ หมู่ 10 ต.ทุ่งใหญ่ อ.ทุ่งใหญ่ จึงรีบเดินทางไปตรวจสอบพร้อมด้วยเจ้าหน้าที่หน่วยกู้ภัยใต้เต็กตึ๊ง, กู้ภัยศรัทธาสามัคคีและสยามร่วมใจปู่อินทร์ เดินทางไปตรวจสอบ เมื่อถึงที่เกิดเหตุบริเวณริมถนนใกล้สะพานลอยพบรถหกล้อสีขาว ทะเบียน 71-1786 เพชรบุรี สภาพเสียหลักไหล่ทาง หน้ารถพังยับ สวนคนขับและผู้โดยสารรวม 2 ราย ถูกอัดติดคาห้องผู้โดยสารทราบชื่อนายฉัตรชัย สุคนธมาศ อายุ 33 ปี อยู่บ้านเลขที่ 232/3 หมู่ 4 ต.ท่างิ้ว อ.เมือง จ.นครศรีธรรมราช เป็นคนขับ ได้รับบาดเจ็บขาถูกอัดติดใต้คอนโทรลรถภายในห้องผู้โดยสาร ส่วนอีกรายชื่อ น.ส.ขัตติยา สงสัย อายุ 30 ปี เป็นภรรยาของคนขับ ร่างติดคาซากห้องผู้โดยสารเหมือนกัน แต่บาดเจ็บเล็กน้อย เจ้าหน้าที่เร่งช่วยเหลือโดยใช้อุปกรณ์ตัดถ่าง งัดประตูรถนำคนเจ็บทั้ง 2 ราย ส่งโรงพยาบาลทุ่งใหญ่ให้แพทย์ช่วยเหลือ ล่าสุดทั้งสองรายอาการปลอดภัยแล้ว นอกจากนี้ห่างจากที่เกิดเหตุเล็กน้อยริมถนนพบรถบรรทุกพ่วงจอดริมถนน ท้ายพ่วงมีร่องรอยถูกชนท้าย สอบสวนคนขับเบื้องต้น ให้การว่า ก่อนเกิดเหตุขับรถหกล้อบรรทุกสิ้นค้าพร้อมภรรยาออกจาก จ.เพชรบุรี มุ่งหน้าไปส่งสิ้นค้าให้ลูกค้าในจังหวัดแถวภาคใต้ เมื่อถึงที่เกิดเหตุเกิดหลับในจึงพุ่งชนท้ายรถบรรทุกพ่วงที่ขับอยู่ข้างหน้า หลังชนท้ายรถบรรทุก รถเสียหลักชนราวทางใต้สะพานลอย ได้รับบาดเจ็บดังกล่าว - 003",https://www.naewna.com/local/607691,09_10_2021
วิถีชีวิตช่วงน้ำท่วม! พระพิจิตรต้องเดินลุยน้ำบิณฑบาตฉลองศรัทธาโยม,วันที่ 9 ต.ค.64 บรรยากาศยามเช้าที่ตลาดเก่าวังจิก หมู่ที่ 9 ตำบลวังจิก อำเภอโพธิ์ประทับช้าง จังหวัดพิจิตร หลังเกิดน้ำท่วม แม่น้ำยมซึ่งไหลผ่านพื้นที่จังหวัดพิจิตร ได้ล้นตลิ่งไหลท่วมบ้านเรือนประชาชนจนถึงวันนี้ ชาวบ้านก็ยังคงดำเนินวิถีชีวิตตามปกติแม้จะแตกต่างจากช่วงที่ไม่เกิดน้ำท่วมไปบ้าง แต่สิ่งที่ไม่เคยขาดคือการทำบุญใส่บาตรพระ แต่ที่แตกต่างกันคือพระสงฆ์วัดวังจิก ที่เดินทางออกบิณฑบาตต้องลุยน้ำที่ท่วมถนนในชุมชน ซึ่งเป็นเส้นทางในการออกรับบิณฑบาต ระดับน้ำสูงกว่า 20 เซนติเมตร พระสงฆ์วัดวังจิก ต้องใช้วิธีเดินลุยน้ำในการออกรับบิณฑบาตเพื่อฉลองศรัทธาประชาชนที่รอใส่บาตรบริเวณหน้าบ้านซึ่งถูกน้ำท่วมเช่นกัน โดยการเดินลุยน้ำบิณฑบาตพระสงฆ์ต้องเดินด้วยความระมัดระวังอันตรายจากการลื่นไถลหรือเหยียบสิ่งของที่มองไม่เห็นซึ่งอยู่ในน้ำ พระสุนทร สุกิจโต พระลูกวัดวังจิก กล่าวว่า น้ำแม่น้ำยมล้นตลิ่งเข้าท่วมบ้านเรือนประชาชนในที่ลุ่ม รวมไปถึงถนนเรียบริมแม่น้ำซึ่งเป็นเส้นทางที่ใช้ในการออกบิณฑบาต อาตมาและพระรูปอื่นๆ ต้องใช้วิธีในการเดินลุยน้ำที่ท่วมเพื่อออกรับบิณฑบาตในช่วงเช้า ซึ่งเป็นกิจวัตรของพระสงฆ์ตามพุทธบัญญัติเพื่อเป็นการฉลองศรัทธาญาติโยม โดยเฉพาะผู้สูงอายุที่จะออกมารอใส่บาตรที่บริเวณหน้าบ้านในทุกเช้า สำหรับการทำบุญด้วยการใส่บาตรถือเป็นประเพณีนิยมที่เป็นวิถีชีวิตของชาวพุทธโดยที่ตลาดเก่าวังจิก ตำบลวังจิก อำเภอโพธิ์ประทับช้าง ซึ่งเป็นตลาดเก่าที่อยู่ติดริมแม่น้ำยม แม้น้ำจะท่วมกว่าครึ่งเดือนแล้วโดยชาวบ้านจะเตรียมอาหารตั้งแต่เช้า กับข้าวที่ทำจะปรุงจากเตาถ่านส่วนกับข้าวที่ทำก็จะเป็นปลาที่หาง่ายในช่วงน้ำท่วม เพื่อเตรียมไว้สำหรับใส่บาตรพระและรับประทานในครัวเรือน - 003,https://www.naewna.com/likesara/607689,09_10_2021
ยิปซีพยากรณ์ ‘ดวงรายวัน’ ประจำวันเสาร์ที่ 9 ตุลาคม พ.ศ. 2564,ท่านที่เกิดวันอาทิตย์ อิทธิพลของไพ่ 9 ดาบ (Nine of Swords) วันนี้ธุรกิจมีปัญหาเหตุเพราะเรื่องเดิมๆที่แก้ไม่ตก ส่วนคนที่ทำงานประจำงานสุมหัวเล่นเอาเครียดสุดๆ และปัญหาส่วนตัวจะโดนคนอื่นนินทาว่าร้าย ด้านการเงินแม้จะมีเข้ามาแต่รายจ่ายจุกจิกเยอะน่าปวดหัว เล่นเอาเครียดสุด ๆ ส่วนความรักเหตุเพราะเรื่องเล็กน้อยจะทำให้มีปัญหากันอย่างหนัก ท่านที่เกิดวันจันทร์ อิทธิพลของไพ่กงล้อมหาสมบัติ (Wheel of Fortune) วันนี้เงินทองคล่องมือ มีลาภลอยเข้ามาอย่างไม่คาดฝัน ด้านความรักใครที่ขัดแย้งกันจะกลับมาคืนดีกันได้ ทำให้หายเครียดกังวลใจเสียที ด้านการงานผลงานโดดเด่นเป็นที่น่าพอใจ และงานส่วนตัวกิจการไปได้ดังลุ้น ท่านที่เกิดวันอังคาร อิทธิพลของไพ่ 10 ถ้วย (Ten of Cups) วันนี้รักที่อึมครึมปรับความเข้าใจกันได้ ทำให้หายเครียดมีความสุขแทนที่ เงินทองพอมีหมุนเวียนขอเพียงให้รู้จักใช้ด้านการงานมีผลงานดีชัดเจนน่าพอใจ และงานอิสระมีงานใหญ่เข้ามาดังหวัง ท่านที่เกิดวันพุธ อิทธิพลของไพ่ราชาถือเหรียญ (King of Pentacles) วันนี้เงินทองคล่องมือ มีลาภลอยเข้ามาอย่างไม่คาดฝัน งานประจำไปได้ดีมีผลงานโชว์ได้ และที่มีงานส่วนตัวไปได้ดีกิจการก้าวหน้าดังลุ้น แต่ก็มีรายจ่ายค่อนข้างมาก ความรักมีปัญหากันบ้างเพราะต่างยึดตนเองเป็นที่ตั้ง ท่านที่เกิดวันพฤหัสบดี อิทธิพลของไพ่โลก (The World) วันนี้ทำงานอย่างมีความสุขเพราะเคลียร์งานเก่าๆได้ลุล่วง และที่มีงานส่วนตัวกิจการไปได้ดีอย่างน่าพอใจ ด้านความรักอบอุ่นเข้าใจกันมากขึ้น ส่วนเงินทองเดินสะพัดมีเงินหมุนเวียน และโชคลาภมีเข้ามาอย่างฟลุกๆ เล่นเอาดีใจสุดๆ ท่านที่เกิดวันศุกร์ อิทธิพลของไพ่อัศวินถือดาบ (Knight of Swords) วันนี้เครียดหนักเพราะโดนทวงหนี้สินเก่าๆ แต่จะมีคนเข้ามาช่วยได้ ความรักให้ระวังคำพูดจะทำให้มีปัญหากับคนรัก งานแม้จะเด่นแต่เพราะความตรงไปตรงมาเกิน ทำให้มีปัญหากับเพ่อนร่วมงาน และคนที่มีกิจการส่วนตัวให้ระวังข้อสัญญา ท่านที่เกิดวันเสาร์ อิทธิพลของไพ่ 1 ถ้วย (Ace of Cups) วันนี้ความรักสดชื่นขึ้นหลังจากเพื่อนประสานรอยร้าวให้ ทำให้ชีวิตสุขสดใสกลับมา งานไปได้ดีมีผลงานที่น่าพอใจทำให้เจ้านายเชื่อมั่นในฝีมือค้าขายไปได้ดี เพียงรอบคอบข้อสัญญา เงินทองเข้ามาหลายทาง ไม่เดือดร้อนเหมือนที่ผ่านมา ท่านผู้อ่านที่มีความประสงค์ ต้องการปรึกษา เรื่องดวงชะตาเป็นการส่วนตัว กับ อาจารย์ กิติคุณ พลวัน สอบถามรายละเอียดเพิ่มเติมได้ที่094-6298799,https://www.naewna.com/lady/607686,09_10_2021
‘หมอระวี’เย้ยคนแดนไกลอย่าเพิ่งเปิดไวน์ฉลอง รอทีเด็ดผู้ตรวจการแผ่นดิน,"หมอระวีลั่น สงครามยังไม่จบ อย่าเพิ่งนับศพทหาร แม้ บิ๊กตู่ ยื่นทูลเกล้าฯร่าง รธน.แล้ว แต่ยังต้องรอผู้ตรวจการแผ่นดินและศาล รธน.ก่อน เย้ย คนแดนไกลอย่าเพิ่งเปิดไวน์ฉลอง เมื่อวันที่ 9 ตุลาคม 2564 นพ.ระวี มาศฉมาดล ส.ส. บัญชีรายชื่อ และหัวหน้าพรรคพลังธรรมใหม่ โพสต์ Facebook ส่วนตัวระบุ ถึงกรณีที่ นายวิษณุ เครืองาม รองนายกรัฐมนตรี เปิดเผยว่า พล.อ.ประยุทธ์ จันทร์โอชา นายกรัฐมนตรี และรมว.กลาโหม นำร่างรัฐธรรมนูญแห่งราชอาณาจักรไทย แก้ไขเพิ่มเติม (ฉบับที่ …) พุทธศักราช … (แก้ไขเพิ่มเติมมาตรา 83 และมาตรา 91) (เลือกตั้งบัตรสองใบ) ขึ้นทูลเกล้าฯ แล้ว เมื่อวันที่ 4 ต.ค.2564 ซึ่ง ตามรัฐธรรมนูญต้องรอการโปรดเกล้า ภายในวันที่ 2 มกราคม 65 ภายใน 90 วัน จึงจะมีผลบังคับใช้ ว่า ประเด็นนี้สงครามยังไม่จบ ไม่ใช่ร่างแก้ไขรัฐธรรมนูญ จากบัตรเลือกตั้ง 1 ใบเป็น 2ใบจบแล้ว เพราะทางประชาชนคือ ศปปส.และ นพ.วรงค์ เดชกิจวิกรม ได้มีการยื่นผู้ตรวจการแผ่นดิน ในประเด็นว่า ร่างแก้ไขรัฐธรรมนูญฉบับนี้ละเมิดสิทธิและเสรีภาพของประชาชนตามรัฐธรรมนูญมาตรา 230 และ 231 (1) และตาม พรป.วิธีพิจารณาของศาลรัฐธรรมนูญ มาตรา 7(11),41,46,48 นพ.ระวี กล่าวต่อว่า ขณะนี้ต้องรอการวินิจฉัยของผู้ตรวจการแผ่นดินก่อน ซึ่งมีแนวโน้มจะเป็นไปได้ 2 ทางคือ แนวทางแรก ถ้าผู้ตรวจการแผ่นดินตัดสินใจยื่นศาลรัฐธรรมนูญวินิจฉัย เมื่อศาลรัฐธรรมนูญวินิจฉัยออกมาอย่างไร ไม่ว่าร่างแก้ไขรัฐธรรมนูญจะขัดหรือไม่ขัดรัฐธรรมนูญ ก็จะจบไปตามแนวทางนั้น และแนวทางที่ 2 ถ้าผู้ตรวจการแผ่นดินตัดสินใจว่าจะไม่ยื่นศาลรัฐธรรมนูญ หรือครบ 60 วันแล้วผู้ตรวจการแผ่นดินไม่ยื่นศาลรัฐธรรมนูญ ก็จะยังไม่จบอยู่ดี เพราะตามมาตรา 48 ของพรป.วิธีพิจารณารัฐธรรมนูญระบุชัดเจนว่า ประชาชนผู้ถูกละเมิดสามารถยื่นศาลรัฐธรรมนูญโดยตรงได้เอง ดังนั้น ศปปส.และ นพ.วรงค์ สามารถยื่นศาลรัฐธรรมนูญวินิจฉัยได้เองโดยตรง สรุปได้เลยว่า สุดท้ายเรื่องร่างแก้ไขรัฐธรรมนูญฉบับนี้ ถึงศาลรัฐธรรมนูญอย่างแน่นอน และจะชี้ขาด ที่การวินิจฉัยของศาลรัฐธรรมนูญ ดังนั้นสงครามยังไม่จบ ฝ่ายที่ต้องการบัตรเลือกตั้ง 2 ใบ ยังไม่ต้องนับศพทหาร ไม่ว่าคนแดนใกล้หรือ คนแดนไกลก็ยังเปิดไวน์ฉลองไม่ได้ ตรงกันข้ามประชาชน 16.8 ล้านเสียงที่ออกเสียงประชามติ เห็นชอบกับรัฐธรรมนูญปี 60 อาจจะได้เลี้ยงฉลองแทนก็เป็นไปได้ #สงครามแก้รัฐธรรมนูญยังไม่จบ #ถึงศาลรัฐธรรมนูญแน่นอนนพ.ระวี ระบุ - 004",https://www.naewna.com/politic/607684,09_10_2021
คนไทย50.2%สุขภาพจิตแย่กว่าปีที่ผ่านมา 'โควิด-หนี้สิน'สาเหตุหลัก,"คนไทยส่วนใหญ่ร้อยละ 51.6 ชี้เรื่องที่ทำให้สุขภาพจิตแย่ มากที่สุดในปีนี้ คือ กลัวโควิด-19 ระบาดระลอกใหม่ ส่วนใหญ่ร้อยละ 50.2 เห็นว่าสุขภาพจิตแย่กว่าเดิมเมื่อเทียบกับปีที่ผ่านมา โดยมาตรการผ่อนคลายของ ศบค. ที่คนไทยใช้คลายเครียดมากที่สุดคือ ไปเล่นกีฬา วิ่งในสวนสาธารณะต่างๆ รองลงมาคือ ไปเดินเล่น ช้อปปิ้งในห้างสรรพสินค้า ส่วนใหญ่ร้อยละ 91.1 สามารถปรับตัวได้มากถึงมากที่สุดกับการใช้ชีวิตในสถานการณ์โควิด-19 9 ตุลาคม 2564 เนื่องในวันที่ 10 ตุลาคมของทุกปีเป็นวันสุขภาพจิตโลก กรุงเทพโพลล์โดยมหาวิทยาลัยกรุงเทพจึงสำรวจความคิดเห็นประชาชนเรื่อง สุขภาพจิตคนไทยวันนี้ เป็นอย่างไร โดยเก็บข้อมูลจากประชาชนทั่วประเทศ จำนวน 1,159 คน พบว่า เรื่องที่ทำให้สุขภาพจิตแย่ ทำให้เครียด วิตกกังวลมากที่สุด ในปีนี้พบว่า ส่วนใหญ่ร้อยละ 51.6 กลัวโควิด-19 ระบาดระลอกใหม่ รองลงมาร้อยละ 44.9 กลัวติดโควิด-19 ร้อยละ 43.1 รายได้ไม่พอจ่าย เป็นหนี้เป็นสิน และร้อยละ 31.7 ปัญหาการเรียน ลูกหลานเรียนช้า คุณภาพการศึกษา เมื่อถามว่า ในภาพรวม สุขภาพจิต ความเครียด ความวิตกกังวล เป็นอย่างไร เมื่อเทียบกับปีที่ผ่านมา พบว่า ส่วนใหญ่ร้อยละ 50.2 เห็นว่าแย่กว่าเดิม ส่วนร้อยละ 41.9 เห็นว่าเหมือนเดิม ขณะที่ร้อยละ 7.9 เห็นว่าดีกว่าเดิม ส่วนกิจกรรมที่ทำเพื่อคลายความเครียด ความวิตกกังวล หลังมาตรการผ่อนคลายของ ศบค. ที่ผ่านมาพบว่า กลุ่มตัวอย่างร้อยละ 22.9 ไปเล่นกีฬา วิ่งออกกำลังกายในสวนสาธารณะต่างๆ รองลงมาร้อยละ 17.2 ไปเดินเล่น ช้อปปิ้งในห้างสรรพสินค้า และร้อยละ 16.0 ไปเสริมสวย ทำเล็บ ตัดผม ขณะที่ร้อยละ 44.9 อยู่บ้านไม่ไปไหน กลัวติดโควิด-19 สุดท้ายเมื่อถามว่าปัจจุบันท่านปรับตัวในการใช้ชีวิตกับสถานการณ์ของโควิด-19 ได้มากน้อยเพียงใดพบว่า ส่วนใหญ่ร้อยละ 91.1 ปรับตัวได้ค่อนข้างมากถึงมากที่สุด ขณะที่ร้อยละ 8.9 ปรับตัวได้ค่อนข้างน้อยถึงน้อยที่สุด โดยมีรายละเอียดดังต่อไปนี้",https://www.naewna.com/local/607682,09_10_2021
"เปิดตลาดราคาทองคำคงที่ รูปพรรณขายออก28,700บาท","สมาคมค้าทองคำ รายงานราคาทองคำ ประจำวันที่ 9 ตุลาคม 2564โดยเปิดตลาดราคาทองคำคงที่ดังนี้ ทองแท่ง รับซื้อ 28,100.00 บาท ขายออก 28,200.00 บาท ทองรูปพรรณ รับซื้อ 27,591.20 บาท ขายออก 28,700.00 บาท",https://www.naewna.com/business/607679,09_10_2021
ตร.รวบทันควันน้องชายหลอนยาบ้าคว้ามีดแทงปักอกพี่ชายเสียชีวิต,เมื่อเวลา 03.00 น.วันที่ 9 ต.ค.64 พ.ต.ท.ศิโรจน์ แนบเนียน สารวัตรสอบสวน สภ.คลองหลวง จ.ปทุมธานี ได้รับแจ้งเหตุน้องชายแทงพี่ชายเสียชีวิตภายในซอยคลองสี่ตะวันตก 7 ม.1 ต.คลองสี่ อ.คลองหลวง จ.ปทุมธานี จึงไปที่เกิดเหตุพร้อมด้วย พ.ต.อ.เกียรติศักดิ์ มิตรปราสาท ผกก.สภ.คลองหลวง พ.ต.ต.สิรภพ บัวหลวง สว.สส.สภ.คลองหลวง เจ้าหน้าที่ตำรวจสายตรวจ เจ้าหน้าที่ตำรวจสืบสวนสภ.คลองหลวง เจ้าหน้าที่ตำรวจศูนย์พิสูจน์หลักฐาน 1 แพทย์นิติเวชโรงพยาบาลธรรมศาสตร์ เฉลิมพระเกียรติ เจ้าหน้าที่มูลนิธิปอเต็กตึ้ง ที่เกิดเหตุอยู่บริเวณหน้าห้องเช่าแห่งหนึ่งบริเวณกลางถนนพบผู้เสียชีวิตเป็นชาย 1 รายทราบชื่อนายรุ่งเกียรติ กลิ่นปทุมรัตนี อายุ 31 ปี อยู่บ้านเลขที่ 16/13 ม.2 ต.คลองสี่ อ.คลองหลวง จ.ปทุมธานี สภาพศพใส่กางเกงขายาว ไม่สวมเสื้อถูกแทงด้วยอาวุธมีดปักคาอยู่ที่อก เจ้าหน้าที่ตำรวจตรวจค้นภายในห้องเลขที่ 3 ห้องเช่าชื่อ NJ ซึ่งเป็นห้องของผู้เสียชีวิตพบรอยเลือดและด้ามมีดร่วงอยู่ และพบนายกีรติ กลิ่นปทุมรัตน์ อายุ 29 ปี ซึ่งเป็นน้องของผู้ตายและเป็นคนก่อเหตุใช้อาวุธมีดแทงพี่ชายตัวเองเสียชีวิตเจ้าหน้าที่ตำรวจสืบสวนจึงควบคุมตัวไปสอบสวนที่สภ.คลองหลวง จากการสอบถามนางสาวสังวาล กันจินะ อายุ 28 ปี แฟนผู้เสียชีวิตบอกว่าตนอยู่ในห้องเดียวกันกับผู้ตายกับผู้ก่อเหตุ แต่เขาทะเลาะกันเรื่องอะไรก็ไม่รู้เพราะแฟนของตนเป็นคนเสียงแหบพูดไม่ค่อยรู้เรื่องเพราะแฟนเคยถูกไฟช๊อต ส่วนนายวสุธา กลิ่นปทุมรัตน์ อายุ 56 ปี พ่อของผู้ตายและผู้ก่อเหตุ บอกว่าตนก็นอนอยู่ห้องเดียวกัน แต่มีตู้กั้นอยู่ตอนเกิดเหตุตนไม่รู้ซึ่งทั้ง 3 คนเขาอยู่ด้วยกัน ตอนเกิดเหตุเขารัดกันแล้วและมีดก็ปักหน้าอกลูกชายคนโตแล้ว ส่วนสาเหตุก็ปัญหายาเสพติด คนตายเป็นพี่ คนก่อเหตุเป็นน้อง ซึ่งคนน้องเคยเข้ารับการบำบัดยาเสพติดด้วย แต่ก็ยังไม่เลิกกลับมาเสพยาอีก ส่วนนายสรรวัสร์ สิริแสงจันทร์ ผู้ใหญ่บ้านหมู่ 1 ต.คลอองหลวงสี่ อ.คลองหลวง จ.ปทุมธานี บอกว่า ทางด้านพ่อผู้ตายได้วิ่งมาบอกว่าลูกชายคนโตถูกน้องชายแทงเสียชีวิตตนเองจึงออกมาดูและพบว่าคนก่อเหตุคือน้องชายยังอยู่ในห้องพักจึงได้แจ้งเจ้าหน้าที่ตำรวจให้มาจับกุมตัว ส่วนนายกีรติ ผู้ก่อเหตุรับสารภาพว่าพี่ชายมาทำร้ายตัวเองก่อนซึ่งตนเองป้องกันตัวซึ่งมีปัญหาทะเลาะกันยังไม่นาน ด้าน พ.ต.ท.ศิโรจน์ แนบเนียน สารวัตรสอบสวน สภ.คลองหลวง หลังจากเกิดเหตุแล้วจึงบันทึกภาพไว้เป็นหลักฐานและได้นำตัวผู้ก่อเหตุไปดำเนินคดีที่สภ.คลองหลวง ส่วนผู้เสียชีวิตได้ให้เจ้าหน้าที่มูลนิธิปอเต็กตึ้งนำส่งนิติเวชโรงพยาบาลธรรมศาสตร์ เฉลิมพระเกียรติ เพื่อตรวจสอบอีกครั้ง - 003,https://www.naewna.com/local/607677,09_10_2021
'เมสซี่' คั่วนักเตะบัลลงดอร์ปี 2564 อีกสมัย !,"นิตยสาร ฟร้องค์ ฟุตบอล ได้ประกาศ 30 รายชื่อนักเตะเข้าชิงรางวัลบัลลงดอร์ 2021 หรือ 2564 แล้ว โดยมีขาประจำอย่าง คริสเตียโน่ โรนัลโด้ และ ลีโอเนล เมสซี่ เหมือนเดิม เช่นทุกๆปี รางวัลอันทรงเกียรติที่จะมอบให้นักเตะยอดเยี่ยมประจำปีถูกยกเลิกไปเมื่อปีที่แล้ว เนื่องจากการระบาดใหญ่ของเชื้อโควิด-19เมสซี่ ที่อยู่ ปารีส แซงต์-แชร์กแม็ง ได้รับรางวัลดังกล่าวในปี 2019หรือ 2562 ด้วยคะแนนที่เอาชนะ เฟอร์จิล ฟาน ไดค์ ของ ลิเวอร์พูล และ คริสเตียโน่ โรนัลโด้ ที่ปัจจุบันกลับมาอยู่กับ แมนฯ ยูไนเต็ด ซึ่งนั่นถือเป็นการกวาดรางวัลบัลลงดอร์ครั้งที่ 6 ของดาวเตะอาร์เจนไตน์ แม้จะมีนักเตะจากพรีเมียร์ลีก ที่ติดโผเข้าชิงมากที่สุดในปีนี้ แต่ เมสซี่ ก็ยังคงเป็นตัวเต็งของบ่อนรับพนันสำหรับรางวัลที่จะได้รับการประกาศในวันที่ 29 พฤศจิกายน2564 กองหน้าชาวอาร์เจนไตน์ทำไป 38 ประตู จาก 47 เกม เมื่อฤดูกาลที่แล้ว โดยช่วยให้ บาร์เซโลน่า ต้นสังกัดเก่าคว้าแชมป์โกปา เดล เรย์ ก่อนจะไปคว้าแชมป์โกปา อเมริกา กับชาติบ้านเกิดในช่วงซัมเมอร์ปี 2564 บ่อนรับพนันมองว่า เมสซี่ มีภาษีดีกว่า โรเบิร์ต เลวานดอฟสกี้ ของ บาเยิร์น มิวนิค ขณะเดียวกัน จอร์จินโญ่ จาก เชลซี ก็อยู่ในข่ายเมื่อพาต้นสังกัดคว้าถ้วยแชมเปี้ยนส์ลีก และยูโร 2020 กับทีมชาติอิตาลีนอกจากนี้ รายชื่อผู้เข้าชิงรางวัล โกปา โทรฟี่ ซึ่งมอบให้กับนักฟุตบอลชายยอดเยี่ยมอายุต่ำกว่า 21 ปี ก็ได้รับการเปิดเผยแล้วเช่นกัน โดยมี 3 ผู้เล่นอังกฤษอย่าง บูคาโย่ ซาก้า, เมสัน กรีนวู้ด และ จู๊ด เบลลิงแฮม ส่วนที่เหลือได้แก่ เฌเรมี่ โดกู, เปดรี้, ไรอัน กราเวนเบิร์ค, ฟลอเรียน เวิร์ทซ์, โจวานนี่ เรย์น่า, จามาล มูเซียล่า และ นูโน่ เมนเดส รายชื่อเข้าชิงรางวัลบัลลงดอร์ 2021 ได้แก่ ริยาด มาห์เรซ (แอลจีเรีย, แมนฯ ซิตี้) เอ็นโกโล่ ก็องเต้ (ฝรั่งเศส, เชลซี) เออร์ลิง ฮาแลนด์ (นอร์เวย์, ดอร์ทมุนด์) เลโอนาร์โด้ โบนุชชี่ (อิตาลี, ยูเวนตุส) เมสัน เมาท์ (อังกฤษ, เชลซี) เซซาร์ อัซปิลิกวยต้า (สเปน, เชลซี) นิโกโล่ บาเรลล่า (อิตาลี, อินเตอร์) คาริม เบนเซม่า (ฝรั่งเศส, เรอัล มาดริด) เควิน เดอ บรอยน์ (เบลเยียม, แมนฯ ซิตี้) จอร์โจ้ คิเอลลินี่ (อิตาลี, ยูเวนตุส) คริสเตียโน่ โรนัลโด้ (โปรตุเกส, แมนฯ ยูไนเต็ด) รูเบน ดิอาส (โปรตุเกส, แมนฯ ซิตี้) จานลุยจิ ดอนนารุมม่า (อิตาลี, เปแอสเช) บรูโน่ แฟร์นันด์ส (โปรตุเกส, แมนฯ ยูไนเต็ด) ฟิล โฟเด้น (อังกฤษ, แมนฯ ซิตี้) จอร์จินโญ่ (อิตาลี, เชลซี) แฮร์รี่ เคน (อังกฤษ, สเปอร์ส) ซิมอน เคียร์ (เดนมาร์ก, มิลาน) โรเบิร์ต เลวานดอฟสกี้ (โปแลนด์, บาเยิร์น มิวนิค) โรเมลู ลูกากู (เบลเยียม, เชลซี) เลาตาโร่ มาร์ติเนซ (อาร์เจนตินา, อินเตอร์) คีลิยัน เอ็มบั๊ปเป้ (ฝรั่งเศส, เปแอสเช) ลีโอเนล เมสซี่ (อาร์เจนตินา, เปแอสเช) ลูก้า โมดริช (โครเอเชีย, เรอัล มาดริด) เคราร์ด โมเรโน่ (สเปน, บียาร์เรอัล) เนย์มาร์ (บราซิล, เปแอสเช) เปดรี้ (สเปน, บาร์เซโลน่า)โมฮาเหม็ด ซาลาห์ (อียิปต์, ลิเวอร์พูล) ราฮีม สเตอร์ลิง (อังกฤษ, แมนฯ ซิตี้) หลุยส์ ซัวเรซ (อุรุกวัย, แอต. มาดริด)",https://www.naewna.com/sport/607663,09_10_2021
'แรมโบ้'การันตีนายกฯอยู่ครบ 4 ปีไม่มียุบสภา เย้ยฝ่ายค้านรอให้อกแตกตายไปเลย,แรมโบ้ ยืนยันนายกฯอยู่จนครบวาระ 4 ปี ไม่ยุบสภาฯแน่นอน ต้องอยู่แก้ไขปัญหาให้ประชาชนก่อน ขอฝ่ายค้านอย่าเอาความทุกข์ประชาชน มาเล่นการเมือง หวังอยากเป็นรัฐบาลมาก ให้รอผลการเลือกตั้งสมัยหน้า อย่ากระหายอำนาจมากเกินไประวังอกแตกตายก่อน วันที่ 9 ตุลาคม 2564 นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี กล่าวถึงกระแสการยุบสภาฯ โดยยืนยันว่านายกฯไม่มีการยุบสภาฯอย่างแน่นอน และจะอยู่ครบเทอม เนื่องจากขณะนี้ประเทศได้เกิดสถานการณ์ หลายอย่างทั้งการแพร่ระบาดเชื้อโควิด-19 และสถานการณ์น้ำท่วมที่เกิดขึ้นในหลายจังหวัด และนายกฯ รัฐบาลก็กำลังแก้ไขปัญหาให้กับประชาชน เพื่อให้สถานการณ์คลี่คลายลงให้ได้ นายเสกสกล กล่าวว่าการลงพื้นที่ของนายกฯ รองนายกและรัฐมนตรีอย่างต่อเนื่องนั้น เนื่องจากขณะนี้เกิดน้ำท่วมในหลายพื้นที่ ประชาชนได้รับความเดือดร้อนเป็นจำนวนมากจึงเป็นหน้าที่ของนายกฯและรัฐมนตรีทุกคนจะต้องลงพื้นที่เพื่อไปให้ความช่วยเหลือโดยไม่ใช่เป็นการลงพื้นที่หาเสียงหรือเตรียมการยุบสภาเพื่อเลือกตั้งใหม่ นายเสกสกลยังระบุว่าไม่มีนายกฯหรือรัฐมนตรีคนใดนำความเดือดร้อนของประชาชนไปเป็นประเด็นทางการเมือง หรือจะนำไปหาประโยชน์ ทั้งนี้ที่ผ่านมาไม่ว่าประเทศจะเกิดสถานการณ์ใดๆขึ้น หรืออยู่ในสถานการณ์ปกติ นายกฯก็ได้ลงพื้นที่พบประชาชนอย่างต่อเนื่องอยู่แล้ว และทำมาตั้งแต่เข้ามาบริหารแผ่นดิน นอกจากนี้ นายกฯยังให้ความสำคัญกับการประชุมที่มีความสำคัญกับประเทศโดยได้ให้นโยบายในการเตรียมการเป็นเจ้าภาพจัดการประชุมผู้นำเขตเศรษฐกิจเอเปค และการประชุมที่เกี่ยวข้อง ปี พ.ศ. 2565 ครั้งที่ 3/2564 และย้ำให้ทุกหน่วยงานดำเนินการอย่างรอบคอบรัดกุมและคำนึงถึงสถานการณ์ด้านสาธารณสุข ดังนั้นจึงเป็นการยืนยันได้แล้วว่านายกฯจะยังไม่ยุบสภาฯและจะอยู่ทำงานจนครบเทอมอย่างแน่นอน ขอให้พรรคร่วมฝ่ายค้านรอไปก่อน เพราะนายกฯไม่ยุบสภาฯอย่างแน่นอน นายกฯจะไม่ทิ้งประชาชนที่ขณะนี้กำลังได้รับความเดือดร้อนอยู่ หากฝ่ายค้านอยากเข้ามามีอำนาจก็ขอให้เข้ามาตามกติกาหลังนายกฯหมดวาระแล้ว และทางที่ดีฝ่ายค้านน่าจะเอาเวลานี้ไปช่วยเหลือประชาชนที่กำลังประสบปัญหา ให้ประชาชนได้เห็นความดีของฝ่ายค้านบ้าง มากกว่าการออกมาพูดกล่าวหาโจมตีคนอื่นหวังผลทางการเมืองของตนเอง ฝ่ายค้านอย่าหวังว่านายกฯจะยุบสภาก่อนครบวาระ ไม่มีแน่นอน คงเป็นแค่ฝันกลางวันหรือฝันค้างของฝ่ายค้าน ให้ระวังกระหายอยากมีอำนาจอยากเป็นรัฐบาลมากเกินไประวังอกแตกตายก่อน เพราะนายกฯมีผลงานรัฐบาลดีวันดีคืน เลือกตั้งสมัยหน้า มีโอกาสสูงที่ฝ่ายค้านก็ยังจะรักษาความเป็นแชมป์ฝ่ายค้านได้เหมือนเดิม ไม่มีโอกาสเป็นรัฐบาลอย่างแน่นอน เพราะประชาชนส่วนใหญ่มองว่าเหมาะสมทำหน้าที่ค้านได้ดีมาก ไม่สมควรมาเป็นรัฐบาลเพราะผลงานและฝีมือไม่ถึง ทำหน้าที่ไม่ได้ดั่งใจประชาชนนายเสกสกล กล่าว -001,https://www.naewna.com/politic/607704,09_10_2021
อาการ'หมู่เดวิด'รู้สึกตัวมากขึ้น ทำตามที่บอกได้ แต่ต้องเฝ้าระวังอาการทางสมอง,เมื่อวันที่ 9 ตุลาคม 2564 พ.ต.อ.หญิง ศิริกุล กฤตพิทยบูรณ์รองโฆษกสำนักงานตำรวจแห่งชาติ กล่าวถึงอาการบาดเจ็บของ 2 ตำรวจที่ได้รับบาดเจ็บจากสถานการณ์การชุมนุมว่า ในส่วนของ ส.ต.ต.เดชวิทย์ เลทเท็สสันผู้บังคับหมู่กองกำกับการอารักขา 1 กองบังคับการอารักขาและควบคุมฝูงชน ถูกยิงได้รับบาดเจ็บ บริเวณแฟลตดินแดง เมื่อช่วงค่ำวันที่ 6 ตุลาคมที่ผ่านมา ได้รับรายงานจากทีมแพทย์ที่รักษาและเฝ้าติดตามอาการดังนี้ ผู้ป่วยรู้สึกตัวมากขึ้น ทำตามที่บอกได้ ระดับความเข้มข้นของเลือดและค่าความแข็งตัวของเลือดยังต่ำ ได้รับเลือดแดงและเกล็ดเลือดเพิ่ม ยังคงต้องได้รับการเฝ้าระวังอาการทางสมอง ติดตามระดับความเข้มข้นของเลือด ค่าความแข็งตัวของเลือด พ.ต.อ.หญิง ศิริกุล กล่าวอีกว่า ส่วน ส.ต.ต.ธนาวุฒิ จิรคเชนทร์ ที่ถูกไปป์บอมบ์ปาใส่หน้าด้านขวาเมื่อวันที่ 11 ก.ย อาการปัจจุบัน รู้สึกตัวดี ช่วยเหลือตัวเองได้ ตาข้างขวายุบบวมแต่ยังลืมตาไม่ขึ้น ส่วนตาซ้ายมองเห็นปกติ หูด้านขวามีเสียงวิ้งๆในหู แต่การได้ยินปกติ มีแผลผ่าตัดที่ใบหน้าด้านขวาแผลแห้งดี มัดฟันด้วยยาง อยู่ในระยะฝึกอ้าปาก อ้าปากได้เล็กน้อย ยังคงต้องรักษาตัวในโรงพยาบาลต่อไป -001,https://www.naewna.com/local/607701,09_10_2021
ศิษยานุศิษย์เศร้า!  สิ้นเกจิดังลุ่มน้ำบางปะกง ‘หลวงปู่ฟู’ ละสังขารสิริอายุ 99 ปี,"วันที่ 9 ตุลาคม 2564 ผู้สื่อข่าวรายงานว่า พระมงคลสุทธิคุณ (หลวงปู่ฟู อติภทฺโท ป.ธ.4) อดีตที่ปรึกษาเจ้าคณะอำเภอบางปะกง และอดีตเจ้าอาวาสวัดบางสมัคร จ.ฉะเชิงเทรา มรณภาพอย่างสงบ เมื่อประมาณเวลา 02.00 น. ของวันนี้ สิริอายุ 99 ปี 79 พรรษา สำหรับประวัติโดยย่อของ พระมงคลสุทธิคุณ หรือ หลวงพ่อฟู อติภทฺโท อดีตที่ปรึกษาเจ้าคณะอำเภอบางปะกง , อดีตเจ้าอาวาสวัดบางสมัคร ต.บางสมัคร อ.บางปะกง จ.ฉะเชิงเทรา นามเดิมว่า ฟู ดวงดารา เกิดเมื่อวันอาทิตย์ ที่ 3 ธันวาคม พ.ศ.2465 ตรงกับขึ้น 15 ค่ำ เดือนอ้าย ปีจอ ณ บ้านบางสมัคร อำเภอบางปะกง จังหวัดฉะเชิงเทรา โยมบิดาชื่อนายนุ่ม ดวงดารา โยมมารดาชื่อนางเปี่ยม ดวงดารา ในช่วงวัยเยาว์ ได้รับการศึกษาจนจบระดับชั้นประถมศึกษาปีที่ 4 จากนั้นจึงได้ออกมาช่วยบิดา-มารดาประกอบอาชีพ ด้วยครอบครัวมีฐานะยากจน หลวงพ่อฟู อติภทฺโทได้เข้ารับการอุปสมบทวันศุกร์ ที่ 1 พฤษภาคม พ.ศ.2485 ณ วัดบางสมัคร โดยมีพระครูพิบูลย์คณารักษ์ (หลวงพ่อดิ่ง คงฺคสุวณฺโณ) วัดบางวัว ผู้เป็นพระอาจารย์เป็นพระอุปัชฌาย์ หลวงพ่อชื่น วัดทองนพคุณ เขตคลองสาน กรุงเทพฯ เป็นพระกรรมวาจาจารย์ พระครูเมธีธรรมโฆสิต (พระมหาจอม) วัดบางสมัคร เป็นพระอนุสาวนาจารย์ ได้รับฉายาว่า อติภัทโท หลังจากอุปสมบทแล้วท่านได้ศึกษาด้านคันถธุระ ณ วัดทองนพคุณ กรุงเทพฯ จนสามารถสอบได้นักธรรมโท และ ต่อมาเมื่อปี พ.ศ.2487 ท่านได้ไปจำพรรษา ณ วัดอุทยานที จ.ชลบุรี เพื่อเรียนนักธรรมเอก จนกระทั่งปี พ.ศ.2492 ท่านก็สอบได้เปรียญธรรม 4 ประโยค ต่อมาพรรษาที่ 16 ปี พ.ศ.2501 หลวงพ่อฟูได้รับแต่งตั้งให้ดำรงตำแหน่งเจ้าอาวาสวัดอู่ตะเภา จ.ชลบุรี เลื่อนอันดับเป็นพระกรรมวาจาจารย์ และตำแหน่งเจ้าคณะตำบลหนองไม้แดง จ.ชลบุรี จนกระทั่งปี พ.ศ.2503 ได้รับการแต่งตั้งให้เป็นพระอุปัชฌาย์ ต่อมาเมื่อปี พ.ศ.2505 ตำแหน่งเจ้าอาวาสวัดบางสมัคร จ.ฉะเชิงเทรา ว่างเว้นลงชาวบ้านและญาติโยม จึงนิมนต์ท่านให้มาเป็นเจ้าอาวาสวัดบางสมัครจวบจนมรณภาพ หลวงปูฟูถือได้ว่าเป็นศิษย์รูปสุดท้ายของหลวงพ่อดิ่ง วัดบางวัว ที่ได้รับการถ่ายทอดวิทยาคม ในการสร้างวัตถุมงคลลิง หรือ หนุมาน อันลือเลื่อง รวมทั้งสุดยอดวิชาของหลวงพ่อดิ่ง คือ สูญผีไล่ผีคาถาพระเจ้าสิบหกพระองค์ ท่านนำวิชาอาคมของบรมครูแต่ละท่านมาใช้อย่างได้ผลดีทุกด้าน โดยเฉพาะด้านเมตตา มหานิยม แคล้วคลาด คงกระพัน มีเรื่องให้กล่าวขวัญกันไม่หยุดโดยเฉพาะในวงการพระเครื่อง",https://www.naewna.com/likesara/607706,09_10_2021
‘รัสเซีย’เสียชีวิตจากโควิด-19รายวันสูงเป็นประวัติการณ์,"9 ตุลาคม 2564 สำนักข่าวต่างประเทศรายงานศูนย์ติดตามและรับมือโรคติดเชื้อไวรัสโคโรนาสายพันธุ์ใหม่ (โควิด-19) ของรัสเซีย รายงานว่ารัสเซียตรวจพบผู้เสียชีวิตจากโรคโควิด-19 เพิ่ม 936 ราย ในช่วง 24 ชั่วโมงที่ผ่านมา ซึ่งเป็นตัวเลขรายวันสูงสุดนับตั้งแต่การระบาดใหญ่อุบัติขึ้นในประเทศ ส่งผลให้ขณะนี้ยอดผู้เสียชีวิตทั่วประเทศสะสมอยู่ที่ 214,485 ราย ขณะเดียวกัน รัสเซียตรวจพบผู้ป่วยโรคโควิด-19 รายใหม่ 27,246 ราย ทำให้ยอดผู้ป่วยทั่วประเทศยอดสะสมอยู่ที่ 7,717,356 ราย ขณะยอดผู้ป่วยหายดีรวมอยู่ที่ 6,819,796 ราย หลังพบผู้ป่วยหายดีเพิ่ม 20,566 ราย ส่วนกรุงมอสโกตรวจพบผู้ป่วยโรคโควิด-19 รายใหม่ 4,595 ราย ทำให้ยอดผู้ป่วยในเมืองหลวงเพิ่มขึ้นแตะ 1,668,064 ราย อย่างไรก็ดี รัสเซียได้ฉีดวัคซีนป้องกันโรคโควิด-19 ให้ประชาชนครบโดสแล้วมากกว่า 44.8 ล้านคน",https://www.naewna.com/inter/607716,09_10_2021
บุกรวบ'หนุ่มแสบ' ล้วงคองูเห่าอ้างสนิท'ผบช.ก.'ตุ๋นเหยื่อสูญเกือบ 2 ล้าน,"9 ตุลาคม 2564 ว่าที่พ.ต.ต.ปภินวิทย์ อุดมพร สว.กก.1บก.ป. ร.ต.อ.ธีรพงษ์ ตาบัวตูมร.ต.ท.พรหมธาดา ฮามคำไพ รรท.รอง สว.กก.1 บก.ป.พร้อมเจ้าหน้าที่ตำรวจ กก.1 บก.ป. นำกำลังร่วมกันจับกุม นายพลกร (สงวนนามสกุล) อายุ 28 ปี ซึ่งเป็นผู้ต้องหาตามตามหมายจับของศาลอาญาธนบุรี ที่ 500/2564 ลงวันที่ 4 ตุลาคม 2564 ซึ่งต้องหาว่ากระทำความผิดฐาน ฉ้อโกงโดยแสดงตนเป็นคนอื่น, โดยทุจริตหรือโดยหลอกลวง นำเข้าสู่ระบบคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วน หรือข้อมูลคอมพิวเตอร์อันเป็นเท็จโดยประการที่น่าจะเกิดความเสียหายต่อบุลคลใดบุคคลหนึ่ง และไม่มีสิทธิสวมเครื่องแบบหรือประดับเครื่องหมายของเจ้าพนักงานหรือใชัยศตำแหน่ง เครื่องราชอิสริยาภรณ์ หรือสิ่งที่หมายถึงเครื่องราชอิสริยาภรณ์เพื่อให้บุคคลอื่นเชื่อว่าตนมีสิทธิ โดยจับกุมได้ที่อพาร์ทเมนท์ย่านซอยกอไผ่ ถนนเทพประสิทธิ์ ต.หนองปรือ อ.บางละมุง จ.ชลบุรี คดีนี้ สืบเนื่องมาจากเมื่อประมาณต้นเดือนพฤศจิกายน 2563 นายพลกรได้อ้างตัวเป็นตำรวจกองปราบหลอกลวงผู้เสียหายให้ร่วมลงทุนทำธุรกิจร้านอาหารและเครื่องดื่มกับผู้ต้องหา โดย ผู้ต้องหาอ้างกับผู้เสียหายว่าตนเองได้ไปเซ้งร้านอาหารแห่งหนึ่งมา และต้องการให้ผู้เสียหายร่วมลงทุนทำธุรกิจร้านอาหารดังกล่าวด้วย เนื่องจากมีผลตอบแทนที่ดี ผู้เสียหายจึงหลงเชื่อตกลงร่วมลงทุนกับผู้ต้องหา ต่อมาเมื่อผู้เสียหายสอบถามถึงผลตอบแทนในการลงทุน ผู้ต้องหากลับขอผัดผ่อนการจ่ายผลตอบเเทนเรื่อยมา โดยมักจะใช้กลอุบายหลอกให้ผู้เสียหายหลงเชื่อต่างๆ นานา เช่น หลอกว่าตนเองรู้จักสนิทคุ้นเคยกับ พล.ต.ท.จิรภพ ภูริเดช ผู้บัญชาการตำรวจสอบสวนกลางคนปัจจุบัน ทำให้ตนเองมีความน่าเชื่อถือ และทำให้ผู้เสียหายหลงเชื่อว่าผู้ต้องหาเป็นตำรวจกองปราบจริง โดยผู้ต้องหาจะส่งหลักฐานการพูดคุยระหว่างไลน์ที่ใช้ชื่อว่า ผู้การกองปราบ, พี่ก้อง, THE KONG กับไลน์ของผู้ต้องหาให้ทางผู้เสียหายดูเพื่อให้ผู้เสียหายเข้าใจว่าผู้ต้องหาพูดคุยกับ พล.ต.ท.จิรภพจริง โดยหลักฐานการพูดคุยดังกล่าว เป็นหลักฐานที่ผู้ต้องหาสร้างขึ้นมาเองทั้งหมด โดยมีทั้งการใช้ชื่อและภาพของพล.ต.ท.จิรภพมาตั้งเป็นรูปโปรไฟล์ไลน์ และนอกจากนี้ผู้ต้องหายังมีการแอบอ้างอีกว่าตนเองเป็นหลานของนายทหารระดับสูง ซึ่งตนเองกำลังจะได้รับมรดกจากนายทหารคนดังกล่าว ยืนยันว่าตนเองสามารถนำเงินผลตอบเเทนมาคืนให้กับผู้เสียหายได้อย่างแน่นอน โดยในระหว่างที่ผู้ต้องหาขอผัดผ่อนเงินผลตอบเเทนของผู้เสียหายเรื่อยมานั้น ผู้ต้องหายังคงใช้กลอุบายอื่นๆ หลอกลวงผู้เสียหายอีก ไม่ว่าจะเป็นการหลอกผู้เสียหายให้เชื่อว่าตนเองมีเคราะห์กรรมร่วมกับผู้ต้องหา และพล.ต.ท.จิรภพ หลอกให้ผู้เสียหายโอนเงินมาเพื่อทำพิธีแก้กรรมสะเดาะเคราะห์, หลอกลวงผู้เสียหายให้เชื่อว่าผู้ต้องหากำลังประสบปัญหาทางด้านการเงิน เนื่องจากก่อนหน้านี้ได้หย่ากับภรรยาและได้นำทรัพย์สินไปจำนำกับบุคคลอื่น จึงจำเป็นต้องขอยืมเงินผู้เสียหายเพื่อนำไปไถ่ถอนทรัพย์สินดังกล่าวออกมา และภายหลังจากที่ผู้เสียหายโอนเงินให้กับทางผู้ต้องหาไปแล้วนั้น ผู้ต้องหากลับขาดการติดต่อกับผู้เสียหาย เมื่อทางผู้เสียหายพยายามติดต่อกลับไปหาผู้ต้องหา ก็ไม่สามารถติดต่อได้แต่อย่างใด ผู้เสียหายจึงเชื่อว่าตนเองถูกหลอก จึงได้เข้าแจ้งความร้องทุกข์ดำเนินคดีตามกฎหมาย จากกลอุบายที่ผู้ต้องหาใช้หลอกลวงผู้เสียหาย เป็นเหตุทำให้ผู้เสียหายโอนเงินไปให้กับผู้ต้องหาเป็นจำนวนทั้งสิ้น 162 ครั้ง เป็นเงินจำนวนกว่า 1.6 ล้านบาท ตำรวจสอบสวนกลาง โดยกองบังคับการปราบปราม จึงได้ทำการสืบสวนสอบสวน และรวบรวมพยานหลักฐานขออนุมัติศาลออกหมายจับผู้ต้องหาตามหมายจับดังกล่าวต่อมาวันที่ 8ตุลาคม 2564 เจ้าหน้าที่ตำรวจชุดจับกุมจึงได้ทำการสืบสวนติดตามตัวผู้ต้องหา จนกระทั่งทราบว่าผู้ต้องหาได้หลบหนีมาพักอาศัยอยู่ในพื้นที่ ต.หนองปรือ อ.บางละมุง จ.ชลบุรี เจ้าหน้าที่ตำรวจชุดจับกุมจึงได้เดินทางไปตรวจสอบ โดยเจ้าหน้าที่ตำรวจพบผู้ต้องหาอยู่บริเวณอพาร์ทเมนท์ในซอยกอไผ่ถนนเทพประสิทธิ์ ต.หนองปรือ อ.บางละมุง จ.ชลบุรี เจ้าหน้าที่ตำรวจจึงเข้าจับกุมพร้อมตรวจยึดของกลางรวม 11รายกลาง ดังนี้ 1. สิ่งเทียมอาวุธปืน (ปืนอัดลม) จำนวน 2กระบอก 2. สิ่งเทียมอาวุธปืน (ปืนไฟแช็ก) จำนวน 1 กระบอก 3. เครื่องหมายขีดความสามารถหลักสูตรรบพิเศษแขนงการลาดตระเวนสะเทินน้ำสะเทินบก และจู่โจมนาวิกโยธิน 4. แหวนสัญลักษณ์ตราแผ่นดิน 5. แหวนสัญลักษณ์โรงเรียนนายร้อยตำรวจ 6. เสื้อกันกระสุน 7. เสื้อกั๊กสีดำมีตรากองบังคับการปราบปราม 8. ภาพถ่ายเคียงธงโรงเรียนนายร้อยตำรวจ 9. ซองปืนคาดเอวแบบพกซ่อน 10.โทรศัพท์มือถือ จำนวน 3เครื่อง 11. เอกสารให้มีและใช้อาวุธปืนนำส่งพนักงานสอบสวน กก.1บก.ป. ดำเนินคดีตามกฎหมายต่อไป จากการสอบถามผู้ต้องหาให้การรับสารภาพตลอดข้อกล่าวหา จากการตรวจสอบประวัติการกระทำความผิดของผู้ต้องหาพบว่า ผู้ต้องหายังคงมีหมายจับที่ยังต้องการตัวอีก 2หมายจับ ดังนี้ 1. หมายจับศาลแขวงพระนครเหนือ ที่ 635/2563ลงวันที่ 13พฤศจิกายน 2563ซึ่งต้องหาว่ากระทำความผิดฐาน ฉ้อโกง และ 2. หมายจับศาลแขวงดุสิต ที่ 40/2564ลงวันที่ 10มีนาคม 2564 ซึ่งต้องหาว่ากระทำความผิดฐาน ฉ้อโกง -001",https://www.naewna.com/local/607707,09_10_2021
โควิดสงขลายังสาหัส พบรายใหม่ 504 ราย สั่งหาสถานที่เพิ่มรพ.สนาม รับมือโควิดชายแดนใต้,"โควิดสงขลาพุ่งน่าตกใจ พบรายใหม่ 504 คนนิพนธ์ ห่วง 5 จังหวัดชายแดนใต้พบติดเชื้อรายใหม่ 2,101 คนสั่งให้จังหวัดเตรียมสถานที่ตั้งโรงพยาบาลลสนามรับมือ วันที่ 9 ตุลาคม 2564 รายงานข่าว จากกลุ่มภารกิจสื่อสารความเสี่ยง สำนักงานสาธารณสุข จ.สงขลาเปิดเผยจำนวนผู้ป่วยรายใหม่504 คนยอดผู้ป่วยสะสม36,439 คนเสียชีวิต160 คนนอนรักษาในโรงพยาบาล6,400 กว่าคนรักษาหายกลับบ้านแล้ว29,500 กว่าคน ผู้ป่วยที่พบจากการตรวจคัดกรองกลุ่มผู้สัมผัสผู้ติดเชื้อในพื้นที่สูงสุดกระจายในครอบครัวและชุมชนหลายอำเภอที่มีสถิติสูงติดต่อกันมีอ.เมืองหาดใหญ่ จะนะ สิงหนคร รัตภูมิ สะเดา สะบ้าย้อยและ อ.เทพา ส่วนอำเภออื่นๆพบผู้ป่วยบ้างแต่ไม่มากนอกจากนั้นพบในกลุ่มผู้สัมผัสผู้ติดเชื้อในโรงงาน ชุมชน ร้านค้า บริษัท และกลุ่มผู้เดินทางจากต่างจังหวัด นายนิพนธ์ บุญญามณี รมช.มหาดไทยเปิดเผยที่ จ.สงขลา ว่านายกรัฐมนตรีมีความเป็นห่วงสถานการณ์โควิดในพื้นที่ 4 จังหวัดภาคใต้ โดยเฉพาะ จ.นราธิวาส ปัตตานี ยะลา และ จ.สงขลาที่ยังพบผู้ติดเชื้อค่อนข้างสูงจึงให้หน่วยงานที่เกี่ยวข้องทำงานบูรณาการ เพื่อลดผู้ติดเชื้อแนวทางการควบคุสถานการณ์การแพร่ระบาดของโรคโควิด นายนิพนธ์ฯ เปิดเผยว่า ตนรับรายงานสถานการณ์โควิดรายใหม่ที่พบใน 5 จังหวัดภาคใต้ตอนล่าง จ.สงขลา504 คนยะลา650 คนนราธิวาส470 คนปัตตานี413 คนและ จ.สตูล64 คนซึ่งถือว่ายังสูงอยู่ ตนได้รับรายงานจากหน่วยงานสาธารณสุข พบว่ามีการแพร่ระบาดลงสู่ชุมชนและครอบครัว นายนิพนธ์ฯ เปิดเผยว่า ควรให้มีการจัดตั้งสถานกกกันโรคท้องที่ การกักกันที่บ้านหรือระบบดูแลผู้ป่วยโควิดในชุมชน โดยมอบภารกิจหลักท้องที่และส่วนท้องถิ่นและสาธารณสุขในพื้นที่จัดเตรียมสถานที่เพื่อรองรับโรงพยาบาลสนามเพื่อใช้รองรับผู้ป่วยให้เพียงพอ จะมีมาตรการดูแลอย่างใกล้ชิดและเข้มงวด จึงต้องลงพื้นที่อย่างเข้มข้น เพื่อเฝ้าระวังสอบสวนควบคุมป้องกันโรค เน้นการปฏิบัติการเชิงรุก ตรวจไว ติดตาม และคัดแยก กักตัวเน้นค้นหารผู้ติดเชื้อรายใหม่และผู้สัมผัสใก้ลชิดที่อยู่ร่วมกันในบ้านและชุมชนและสถานประกอบการ โดยใช้ โดยใช้ชุดทดสอบATKคัดกรอง เพื่อติดตามค้นหาผู้มีความเสี่ยงติดเชื้อให้เร็วที่สุดและครบทุกคน ปรับมาตรการดูแลประชาชนในเชิงรุกเพิ่มมากขึ้น -007",https://www.naewna.com/local/607715,09_10_2021
30 สาวงาม MUT 2021 ตักบาตรเสริมสิริมงคล ณ วัดเบญจมบพิตร,"9 ตุลาคม 2564 กองประกวด มิสยูนิเวิร์สไทยแลนด์ 2021 (Miss Universe Thailand 2021) สืบสานวัฒนธรรมและขนบธรรมเนียมประเพณีอันงดงามของไทย ชวนสาวงาม 30 คนสุดท้าย และทีมงานกองประกวด ร่วมกราบนมัสการพระภิกษุสงฆ์รับบิณฑบาตจำนวน 30 รูป ณ พระอุโบสถ วัดเบญจมบพิตรดุสิตวนารามราชวรวิหาร เพื่อเป็นสิริมงคลตลอดการประกวดในปีนี้ กิจกรรมตักบาตรทำบุญเริ่มต้นขึ้นในช่วงเช้าตรู่ของวันนี้ โดยสาวงาม 30 คนสวมชุดไทยจิตรลดาที่มีเสน่ห์สวยงาม แสดงถึงความเป็นเอกลักษณ์ทางวัฒนธรรมไทย เพื่อร่วมกันตักบาตรด้วยเครื่องไทยธรรม สิ่งของเครื่องใช้ อาหาร และยารักษาโรค ซึ่งได้รับการสนับสนุนจาก ขนมยูโร่เค้ก อร่อยทุกที่ ทุกเวลา และยาบาคามอล พาราเซตามอล 500 มิลลิกรัม โดยบรรจุอยู่ใน “ชะลอมสาน” รังสรรค์ขึ้นโดยร้าน “กำปั่นบ้านบุญ สังฆภัณฑ์” รวมถึงถวายช่อดอกไม้ “กรวยการะเวกดอกไม้หอมแบบโบราณ” ออกแบบโดย คุณปิยวัฒน์ มีไพฑูรย์ เจ้าของร้าน FLOWDESIGN โดยใช้ “ดอกรองเท้านารี” จากศูนย์พัฒนาโครงการหลวงม่อนเงาะ ซึ่งเป็นดอกไม้ส่งออกที่มีชื่อเสียงของไทย การเลือกใช้ดอกไม้นี้ยังนับเป็นการส่งเสริมดอกไม้ท้องถิ่นไทย และช่วยเหลือเกษตรกรในช่วงวิกฤตโควิด-19 ที่ส่งออกไม่ได้ นอกจากนั้น ยังเชื่อกันว่า อานิสงส์การถวายดอกไม้หอม ส่งผลให้มีความเจริญมั่นคง มีโชคลาภเงินทอง เต็มเปี่ยมไปด้วยความสุขที่สมบูรณ์พร้อม ก่อนกลับผู้เข้าประกวดและทีมงานยังได้รับพรและรับมอบของที่ระลึก “พระสุนทรีวาณี” วัดสุทัศนเทพวรารามราชวรมหาวิหาร พระพุทธคุณที่หมายถึง “ความสำเร็จ” จาก พระเดชพระคุณพระเทพกิตติเวที เจ้าอาวาสวัดเบญจมบพิตรดุสิตวนารามราชวรวิหาร เพื่อเป็นขวัญและกำลังใจในการคว้ามุงกุฎ MUT 2021 การประกวดมิสยูนิเวิร์สไทยแลนด์ 2021 หลังจากนี้ เรียกได้ว่าไม่สามารถกระพริบตาได้แม้แต่วินาทีเดียว และก้าวเข้าสู่การแข่งขันที่เข้มข้นมากขึ้นทุกกิจกรรม ไปจนถึงรอบตัดสิน ภายใต้การประกวดรูปแบบใหม่ที่ตื่นตาตื่นใจ ร่วมเป็นส่วนหนึ่งของ “สตรีผู้ทรงพลัง สู่เส้นทางแห่งชัยชนะ” ของปีนี้ ผ่านการโหวตบนเครือข่ายอัจฉริยะ True 5G ได้ถึง 3 ช่องทาง ได้แก่ การโหวตช่องทาง USSD, การโหวตผ่านทาง TrueMoney Wallet และการโหวตผ่านทาง TrueID (ค้นหารายละเอียดเพิ่มเติมได้ที่ https://trueid.onelink.me/KupK/3e9e9b7c ) ติดตาม Update และเจาะลึกการประกวดมิสยูนิเวิร์สไทยแลนด์ 2021 แบบเอ็กซ์คลูซีฟและร่วมโหวตเชียร์สาวงามที่ชื่นชอบทาง TRUE ID รวมถึงช่องทาง www.missuniverse.in.th และดิจิทัลแพลตฟอร์มของทางกองประกวดฯ ได้แก่ Facebook, Instagram, YouTube และ TikTok โดยจะมีการถ่ายทอดสดรอบ Preliminary และรอบ Final ทั่วประเทศทางสถานีโทรทัศน์ PPTV จากเวทีประกวดนางงามสุดล้ำในรูปแบบ Virtual Technology ในคำคืนวันที่ 24 ตุลาคมนี้! -(016)",https://www.naewna.com/lady/607723,09_10_2021
สาวใต้ผันตัวค้ากระท่อมเอาใจคอเคี้ยวแนะคนตกงานรับขายสร้างรายได้สู้ภัยโควิด,ตามที่ประเทศไทยมีผลบังคับใช้ พ.ร.บ.ยาเสพติดให้โทษ ฉบับที่ 8 พ.ศ.2564 ปลดล็อกพืชกระท่อมออกจากบัญชียาเสพติด ประเภทที่ 5 ทำให้ชาวบ้านทั่วไปสามารถปลูกพืชกระท่อม เอาไว้ครอบครอง และสามารถซื้อขายหรือนำมาบริโภคได้อย่างเสรี ไม่ผิดกฎหมายอีกต่อไป ตามนโยบายรัฐบาลต้องการผลักดันให้เป็นพืชเศรษฐกิจตัวใหม่ สามารถส่งขายเชิงพาณิชย์ หรืออุตสาหกรรมได้ เพื่อสร้างรายได้ให้กับเกษตรกรไทย น.ส.มณธิรา เพ็งรัตน์ อายุ 29 ปีจบการศึกษาระดับชั้นปริญญาตรี จากเมืองสะตอ แดนใต้ ตามภูมิลำเนาเดิมจังหวัดนครศรีธรรมราช เก็บวุฒิปริญญาใส่ตู้แล้วผันตัวมาเป็นแม่ค้า จับพืชเศรษฐกิจมาแรงตัวใหม่ คือพืชกระท่อม มาจำหน่ายหารายได้ ในพื้นที่เมืองพัทยา อ.บางละมุง จ.ชลบุรี หลังจากมีการประกาศปลดล็อกแล้ว น.ส.มณธิรา เปิดเผยว่า เนื่องจากมีการแพร่ระบาดของเชื้อไวรัสโควิด - 19 ที่ระบาดหนัก ทำให้กลุ่มธุรกิจต่างปิดตัวลงไป เป็นระยะเวลายาวนาน ทำให้ยังหางานทำไม่ได้ เมื่อรู้ว่าพืชกระท่อมถูกปลดล็อก และมีคนให้ความสนใจกันมาก ตนเองเป็นคนใต้ที่พอจะเคยได้ยินเรื่องเล่าเกี่ยวกับพืชกระท่อมตั้งแต่เด็ก ถึงสรรพคุณช่วยรักษาโรคหลายชนิด จึงสั่งพืชกระท่อมแบบชนิดใบมาจำหน่ายเพื่อสร้างรายได้เพิ่มให้กับครอบครัว โดยจำหน่ายในราคา 350-500 บาทต่อกิโลกรัม ซึ่งก็มีลูกค้าให้ความสนใจจำนวนมาก ทั้งคนที่เคยใช้พืชกระท่อมเป็นอีกหนึ่งทางเลือกเพื่อรักษาอาการป่วยต่างๆ และไม่เคยใช้เลย ส่วนในการนำไปใช้นั้นบางรายจะนำไปเคี้ยว บางรายจะนำไปต้มดื่มแทนน้ำชา ก็แล้วแต่กรรมวิถีที่จะช่วยให้ใช้พืชชนิดนี้ได้ง่าย เพราะบางคนไม่ชอบรสขมของพืชชนิดนี้ นอกจากนี้ ยังเล็งเห็นถึงกลุ่มคนที่อยู่ในสถานะตกงานจากผลกระทบจากการแพร่ระบาดของเชื้อไวรัสโควิด - 19 หากสนใจในพืชเศรษฐกิขตัวใหม่นี้และต้องการรับมาขายหารายได้มาเลี้ยงครอบครัวก็สามารถมารับพืชกระท่อมไปขายได้ในราคาที่สามารถไปทำกำไรต่อได้อย่างแน่นอน โดยติดต่อได้ที่เบอร์ 0615708675 หรือทางเพจเฟสบุ๊ค บ้านท่อม น้องกองทัพ ปลีกส่งเพื่อเป็นการจับมือกันฝ่าวิกฤตเศรษฐกิจนี้ไปด้วย - 003,https://www.naewna.com/likesara/607722,09_10_2021
‘เรือดำน้ำนิวเคลียร์’สหรัฐฯชน‘วัตถุปริศนา’ในแปซิฟิก ลูกเรือเจ็บเล็กน้อย,9 ตุลาคม 2564 สำนักข่าวต่างประเทศรายงานกองทัพเรือสหรัฐฯ เปิดเผยว่าเรือดำน้ำโจมตีเร็วพลังงานนิวเคลียร์ ยูเอสเอส คอนเนตทิคัต (SSN 22) ของกองทัพฯ ได้รับความเสียหายเมื่อวันที่ 2 ต.ค. หลัง ชนกับวัตถุไม่ทราบชนิด ขณะประจำการใต้น้ำในภูมิภาคอินโด-แปซิฟิก แถลงการณ์จากกองเรือแปซิฟิกของสหรัฐฯ ระบุว่าเรือดำน้ำยูเอสเอส คอนเนตทิคัต อยู่ในสภาพปลอดภัยและคงที่ และเครื่องปฏิกรณ์นิวเคลียร์ของเรือไม่ได้รับความเสียหายแต่อย่างใด และยังคงปฏิบัติการได้อย่างสมบูรณ์ มีการประเมินขนาดความเสียหายส่วนอื่นๆ ที่เหลือของแล้ว โดยขณะนี้กองทัพเรือสหรัฐฯ ยังไม่ได้รับคำขอความช่วยเหลือจากเรือฯ และจะมีการสืบสวนสอบสวนเหตุการณ์ดังกล่าวต่อไป แถลงการณ์ระบุ แถลงการณ์ระบุว่า ไม่มีผู้บาดเจ็บร้ายแรงถึงชีวิต ในอุบัติเหตุดังกล่าว โดยเจ้าหน้าที่กระทรวงกลาโหมสหรัฐฯ ให้สัมภาษณ์กับสำนักข่าวยูเอสเอ็นไอ (USNI) ว่ามีลูกเรือบาดเจ็บเล็กน้อยถึงปานกลางจากเหตุการณ์นี้ 11 ราย กองเรือแฟซิฟิกของสหรัฐฯ ไม่ได้เปิดเผยสถานที่ที่เกิดเหตุชนดังกล่าว แต่ระบุเพียงว่าขณะเกิดเหตุการณ์ เรือดำน้ำยูเอสเอส คอนเนตทิคัต กำลังปฏิบัติการในน่านน้ำสากลในภูมิภาคอินโด-แปซิฟิก ด้านหนังสือพิมพ์เนวี ไทม์ส (Navy Times) รายงานว่าเรือดำน้ำลำดังกล่าวจำเป็นต้องขึ้นสู่ผิวน้ำ และมีกำหนดเดินทางถึงเกาะกวมในวันพฤหัสบดี (7 ต.ค.) ทั้งนี้ สำนักข่าวยูเอสเอ็นไอรายงานว่าเรือดำน้ำยูเอสเอส คอนเนคทิคัต เป็นหนึ่งในสามเรือดำน้ำชั้นซีวูล์ฟ (Seawolf) ของกองทัพเรือสหรัฐฯ และเรือดังกล่าวเป็นหนึ่งในเรือดำน้ำที่มีประสิทธิภาพและว่องไวที่สุดของกองทัพฯ . (010),https://www.naewna.com/inter/607731,09_10_2021
'อนุทิน'ลุยน้ำท่วมอ่างทอง! มอบถุงยังชีพผู้ประสบภัย ที่ติดตามสถานการณ์อุทกภัย,"อ่างทอง รองนายกอนุทินลงพื้นที่ติดตามสถานการณ์อุทกภัย พร้อมเยี่ยมเยียนประชาชนและมอบถุงยังชีพให้ประชาชน ที่ได้รับผลกระทบจากสถานการณ์อุทกภัยที่จังหวัดอ่างทอง วันที่ 9 ตุลาคม 2564 เวลา09.30น. นาย อนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ได้เดินทางตรวจเยี่ยมและติดตามสถานการณ์อุทกภัย พร้อมเยี่ยมเยียนประชาชนที่ได้รับผลกระทบจากสถานการณ์อุทกภัย ในพื้นที่จังหวัดอ่างทอง และมอบถุงยังชีพให้แก่ผู้ประสบอุทกภัย ในพื้นที่ตำบลจระเข้ร้อง อำเภอไชโย จังหวัดอ่างทอง โดยได้มอบถุงยังชีพ จำนวน500ชุด แก่ผู้ประสบอุทกภัย ให้แก่ชาวบ้าน จุดแรกที่บริเวณ หมู่ที่7 จำนวน110ชุด จุดที่2 ณ อาคารอเนกประสงค์ หมู่ที่6โดยแจกชุดยังชีพแก่ผู้เดือดร้อน ใน หมู่ที่3หมู่ที่4และหมู่ที่6จำนวน340ชุด ส่วนจุดที่3 ทางคณะได้ลงพื้นที่เยี่ยมเยียนประชาชนผู้ประสบอุทกภัยที่ไม่สามารถออกจากพื้นที่ได้ ในหมู่ที่6จำนวน50ครัวเรือน โดยมี นาย วีระศักดิ์ วิจิตร์แสงศรี ผู้ว่าราชการจังหวัดอ่างทอง พร้อมคณะให้การต้อนรับและกล่าวรายงานสรุป สำหรับพื้นที่ตำบลจระเข้ร้อง ได้รับผลกระทบจากพนังกั้นน้ำริมเจ้าพระยา หมู่ที่3 ตำบลจระเข้ร้อง อำเภอไชโย จังหวัดอ่างทอง ที่เกิดกระแสน้ำจากแม่น้ำเจ้าพระยาไหลมุดพนังกันน้ำ เข้าท่วมบ้านเรือนประชาชน ในพื้นที่ หมู่ที่3 และกระแสน้ำได้ไหลเอ่อล้นเขยายวงกว้างเข้าท่วมบ้านเรือนประชาชนจนได้รับความเดือดเป็นจำนวนมาก ซึ่งอำเภอไชโยมีพื้นที่บ้านพักอาศัยได้รับผลกระทบจากน้ำล้นตลิ่งครอบคลุม8ตำบล41หมู่บ้าน1,685ครัวเรือน ที่ได้รับความเดือดร้อนจากอุทกภัยในครั้งนี้ หลังจากนั้นได้เดินทางต่อไป วัดพิจารณ์โสภณ ตำบลโผงเผง อำเภอป่าโมก จังหวัดอ่างทอง เพื่อตรวจเยี่ยมและติดตามสถานการณ์อุทกภัย ในพื้นที่ ตำบลโผงเผง อำเภอป่าโมก จังหวัดอ่างทอง ซึ่งอำเภอป่าโมก มีพื้นที่บ้านพักอาศัยได้รับผลกระทบจากน้ำล้นตลิ่ง จำนวน4ตำบล12หมู่บ้าน1,017ครัวเรือน โดยมี นาย วีระศักดิ์ วิจิตร์แสงศรี ผู้ว่าราชการจังหวัดอ่างทอง ให้การบรรยายสรุปปัญหาผู้ประสบอุทกภัยในพื้นที่ หลังจากนั้นได้มอบถุงยังชีพ จำนวน500ชุด ให้กับผู้ประสบอุทกภัย เพื่อเป็นขวัญและกำลังใจ หลังจากนั้นได้เดินทางต่อไปเยี่ยมเยียนให้กำลังใจประชาชนและมอบถุงยังชีพในพื้นที่จังหวัดพระนครศรีอยุธยา ต่อไป ด้าน สถานการณ์น้ำท่วมจังหวัดอ่างทอง เริ่มลดลงอย่างต่อเนื่อง ล่าสุด ที่บริเวณหน้าศาลกลางจังหวัดอ่างทอง ปริมาณน้ำเจ้าพระยา สูง09.01เมตร จากระดับตลิ่ง10เมตร กระแสน้ำไหลผ่าน2,460ลบ.ม/วินาทีพื้นที่จังหวัดอ่างทอง ได้รับผลกระทบท่วมแล้ว5อำเภอ มีบ้านบ้านเรือนประชาชนได้รับผลกระทบถูกน้ำท่วมแล้ว กว่า5,054หลังคาเรือน37ตำบล167หมู่บ้าน ในพื้นที่ อ.ป่าโมก อ.วิเศษชัยชาญ อ.ไชโย อ.เมืองอ่างทองและ อ.สามโก้มีพื้นที่การเกษตรได้รับความเสียหาย กว่า20,973ไร่",https://www.naewna.com/local/607730,09_10_2021
คาด'เสี่ยวินท์'เทคโอเวอร์พรรคการเมืองเก่า ก่อนเปลี่ยนชื่อเป็น'รวมไทยยูไนเต็ด',เสี่ยวินท์ประกาศสร้างพรรครวมไทยูไนเต็ดยิ่งใหญ่แน่นอน พร้อมเชิญชวนคนไทยทุกสาขาอาชีพมาร่วมแลกเปลี่ยนความคิดเห็นเปลี่ยนแปลงประเทศหลังติดหล่มกับคำว่าประเทศกำลังพัฒนามากว่า 30 ปี ขณะที่ กกต.เผยคาดเทคโอเวอร์พรรคการเมืองเก่าก่อนรีโนเวทเป็นรวมไทยยูไนเต็ด เมื่อวันที่ 9 ตุลาคม 2564 จากกรณีที่นายวินท์ สุธีรชัย อดีต ส.ส.บัญชีรายชื่อ พรรคก้าวไกล ได้ประกาศลาออกจากการเป็นส.ส.บัญชีรายชื่อ พรรคก้าวไกล เมื่อวันที่ 6 ตุลาคมที่ผ่านมา พร้อมกับได้ปรับภาพโปรไฟล์ เพจส่วนตัววินท์ สุธีรชัย พร้อมโลโก้รวมไทยยูไนเต็ดนั้น ขณะที่รายงานข่าวจาก กกต.แจ้งว่าจากการตรวจสอบข้อมูลการจดจัดตั้งพรรคการเมืองใหม่นั้น ยังไม่ปรากฏข้อมูลว่ามีใครมาจดชื่อพรรครวมไทยยูไนเต็ดแต่อย่างใด ซึ่งมีเพียงความเคลื่อนไหวพรรคเพียงพรรคการเมืองที่ชื่อคล้ายกับพรรคการเมืองใหญ่ ได้แจ้งเรื่องการเปลี่ยนแปลงกรรมการบริหารพรรคเนื่องจากนายทะเบียนสมาชิกพรรคได้ลาออก เมื่อช่วงปลายเดือนสิงหาคมนี้ ซึ่งกรณีดังกล่าวเป็นไปได้ว่ามีการพูดคุยประสานเพื่อเปลี่ยนแปลงตัวผู้บริหารพรรค ทางนี้ การที่จะตั้งพรรคการเมืองได้เร็วมี 2 วิธีการคือ 1. ต้องเข้ามาเทคโอเวอร์พรรคการเมืองเก่าแล้วเปลี่ยนชื่อพรรคการเมืองดังกล่าวเป็นชื่อพรรครวมไทยยูไนเต็ดหรือ 2 .ต้องมายื่นจดจัดตั้งพรรคใหม่ต่อนายทะเบียนพรรคการเมือง หากจะตั้งพรรคการเมืองขึ้นมาเพื่อรองรับการเลือกตั้งที่กำลังจะมีขึ้นนั้นจะให้ทำการดำเนินการตั้งพรรคในระยะเวลาสั้นๆไม่ทันดังนั้น วิธีการที่เป็นไปได้ ก็คือต้องอาศัยพรรคการเมืองเก่าที่จดจัดตั้งพรรคเรียบร้อยแล้ว ให้พรรคดังกล่าวเรียกประชุมใหญ่เพื่อแก้ไขเปลี่ยนแปลงข้อบังคับพรรคและตัวกรรมการบริหารพรรคต่อไป ขณะที่ล่าสุดนายวินท์ สุธีรชัย ได้โพสต์ข้อความผ่านเฟชบุ๊กWin Suteerachai - วินท์ สุธีรชัยระบุว่าผมขอขอบคุณ​ประชาชนคนไทยทั้งประเทศ และสื่อมวลชนทุกท่านที่ได้ให้การตอบรับกลุ่มรวมไทย ยูไนเต็ดของเราเป็นอย่างดีเยี่ยมครับ อย่างที่ผมได้เน้นย้ำว่า เวลาเป็นสิ่งมีค่าเสมอ และเราเสียเวลาไม่ได้อีกแล้ว กว่า 30 ปีแล้วที่เราติดหล่มกับคำว่าประเทศกำลังพัฒนา วันนี้ ถึงเราจะเป็นพรรคใหม่ แต่เราจะเป็นพรรคใหญ่อย่างแน่นอน ด้วยจุดยืนของเรา ผมเชื่อมั่นว่าจะสามารถรวบรวมประชาชนได้จำนวน 80% ที่เห็นตรงกัน 2 เรื่อง คือ การมอบอำนาจให้แก่ประชาชนด้วยวิธีการประชาธิปไตย และ การพัฒนาความเป็นอยู่ของประชาชนส่วนใหญ่ให้ดีขึ้น เพื่อร่วมกันเปลี่ยนแปลงประเทศไทยให้ดีขึ้น ขอถือโอกาสนี้ เชิญชวนพี่น้องคนไทยทุกท่านมาร่วมกันกับกลุ่มรวมไทย ยูไนเต็ดในการเปลี่ยนแปลงประเทศไทยที่รักของพวกเราทุกคน ไม่ว่าท่านจะเป็นใคร อายุเท่าไหร่ ทำอาชีพอะไร รวมไทยยูไนเต็ดเป็นพื้นที่ปลอดภัยสำหรับประชาชนทุกท่านให้มาแลกเปลี่ยนความคิดเห็นและสร้างฉันทามติร่วมกันอย่างสันติวิธี เราเชื่อมั่นในศักยภาพของทุกๆคนในการร่วมพลังเพื่อเปลี่ยนประเทศไทยให้ดีขึ้น อย่าให้ใครมาสืบทอดอำนาจ หรือตักตวงผลประโยชน์ของประเทศเพื่อผลประโยชน์ส่วนตัวอีกต่อไปมารวมกันคิด รวมกันทำ รวมกันสร้าง เพื่อประเทศไทยเดินหน้าอย่างมืออาชีพกันกับเรานะครับ -001,https://www.naewna.com/politic/607729,09_10_2021
'จุรินทร์'บุกเมืองกาญจน์ เปิดตัว 3 ผู้สมัครส.ส.ประกาศทวงคืน 5 เก้าอี้ตะวันตก,จุรินทร์ออนทัวร์กาญจนบุรี ประชุมร่วมหอการค้าจังหวัด เอกชน ทีมเซลล์แมนจังหวัด พร้อมเปิดตัวผู้สมัคร 3 เขต หวังทวงคืนเก้าอี้ตั้งเป้าภาคตะวันตกได้ 5 ที่นั่ง ด้านผู้สมัครประสานเสียงหนุนนั่งนายกฯ 9 ตุลาคม 2564 เวลา 13.00 น.ที่จังหวัดกาญจนบุรี นายจุรินทร์ ลักษณะวิศิษฎ์ รองนายกรัฐมนตรีและรัฐมนตรีว่าการกระทรวงพาณิชย์พร้อมด้วยคณะลงพื้นที่จังหวัดกาญจนบุรี เพื่อประชุมหารือร่วมกับระหว่างหอการค้าจังหวัด สมาคมท่องเที่ยวจังหวัด​ กลุ่มเครือข่ายภาคธุรกิจ (Biz club) จังหวัดกาญจนบุรี และทีมเซลล์แมนจังหวัดกาญจนบุรี นายจุรินทร์ ให้สัมภาษณ์ก่อนลงพื้นที่ จุรินทร์ ออนทัวร์ จังหวัดกาญจนบุรี ถึงการเตรียมความพร้อมในเรื่องผู้สมัครในภาคตะวันตกของพรรคว่าถ้าพูดถึง 3 จังหวัดในภาคตะวันตก ประกอบด้วย นครปฐม กาญจนบุรี และราชบุรี นั้น ในทุกจังหวัดมีแกนนำรับผิดชอบแล้วอย่างชัดเจน อย่างจังหวัดราชบุรี มี ส.ส. อัครเดช (มุ่ง) วงษ์พิทักษ์โรจน์ จังหวัดนครปฐม ส.ส.สินธพ (แก้ว) แก้วพิจิตร สำหรับจังหวัดกาญจนบุรี มี 5 เขต ก็มีผู้สมัครที่พรรคเคาะแล้ว 3 เขต เขต 1 ส.ส.ศรีสมร รัศมีฤกษ์เศรษฐ์ (ซ้อเจน) เขต 2 ฉัตรพันธ์ (แมน) เดชกิจสุนทร เขต 3 ปารเมศ (กำนันบอย) โพธารากุล อย่างน้อยที่สุดทั้ง 5 ท่านนี้ก็ถือว่าเป็นพื้นที่เป้าหมาย และจะได้ช่วยกันหาผู้สมัครเพิ่มเติมเข้ามาสำหรับเขตที่เหลือด้วย ส่วนจุดขายของพรรคประชาธิปัตย์ที่จะช่วยดึงฐานเสียงเก่า และที่จะมีเพิ่มขึ้นอีกนั้น นายจุรินทร์กล่าวว่า อย่างน้อยที่สุดก็คือผู้สนับสนุนพรรคเดิม ซึ่งเราเสียไปจากการเลือกตั้งครั้งที่แล้วด้วยอุบัติเหตุทางการเมือง ตนก็หวังว่าจะกลับมา คนรุ่นใหม่ที่เข้ามาร่วมอุดมการณ์กับพรรคก็มีเยอะ ไม่ใช่ไม่มี และไม่ได้แปลว่าพอเป็นคนรุ่นใหม่แล้วเขาจะไม่มาเลือกประชาธิปัตย์ ที่จริงมันไม่ได้เป็นอย่างนั้น และผู้สมัครของเราก็มีศักยภาพ นอกจากนั้นทิศทางในเรื่องการทำหน้าที่ของผู้แทนของพรรคก็มีความชัดเจน อย่างในจังหวัดกาญจนบุรีก็มีการพูดคุยกันมาเป็นระยะอยู่แล้วว่าจะมุ่งเน้นในการทำหน้าที่ผู้แทนราษฎรทั้งในสภา และในขณะที่เราเป็นรัฐบาล เราก็จะทำหน้าที่ของเราทั้งในส่วนของการแก้ปัญหาเศรษฐกิจและโควิดไปพร้อมกัน ส่วนโควิดที่จังหวัดกาญจนบุรีนั้น ถือว่าขณะนี้ได้รับวัคซีนเข็ม 1 ครบแล้ว และเข็ม 2 ก็มีความคืบหน้าไปแล้วหลายเปอร์เซนต์ แต่สำคัญที่สุดคือทิศทางในการแก้ปัญหาเศรษฐกิจเช่นเดียวกับทั่วประเทศ สำหรับกาญจนบุรีมีเป้าหมายสำคัญอย่างน้อย 3 ข้อ 1. เรื่องการเกษตร 2. การท่องเที่ยว 3. การค้าชายแดน ทั้ง 3 เรื่องนี้ก็คือจุดที่ประชาธิปัตย์จะมุ่งเน้นและให้ความสำคัญเป็นพิเศษ รวมทั้งผู้สมัครของพรรคที่จังหวัดนี้ด้วย นายจุรินทร์ กล่าว เมื่อถามว่า พรรคจะมีนโยบายหาเสียงที่แตกต่างกันไปในแต่ละพื้นที่หรือไม่นั้น หัวหน้าพรรคประชาธิปัตย์กล่าวว่า เรื่องนโยบายปลีกย่อยนั้นจะมีความแตกต่างในแต่ละพื้นที่ แต่ในภาพรวมพรรคก็มีนโยบายอยู่แล้ว แต่จะประกาศเมื่อถึงเวลาที่เหมาะสม ขึ้นอยู่กับแต่ละพื้นที่ คงไม่เอานโยบายว๊าว เป็นหลัก แต่เอาประเด็นที่สามารถแก้ปัญหาประชาชน และโดนใจประชาชนในพื้นที่นั้นจริงๆ เช่น ที่เมืองกาญจน์ การท่องเที่ยวคือสิ่งที่ชาวกาญจนบุรีรอคอย เพราะจะมีผลที่จะทำให้เศรษฐกิจเติบโตขึ้นมาได้ และฟื้นตัวขึ้นมาได้อีกครั้ง ซึ่งก็ต้องรอวัคซีน ถ้าวัคซีนครบตามเงื่อนไขเมื่อไหร่ การท่องเที่ยวก็น่าจะเริ่มต้นได้ ผู้ประกอบการก็มีความพร้อม และตั้งตารออยู่ ซึ่งผู้แทนของพรรค และผู้สมัครของพรรค ก็จะได้ช่วยกันผลักดันต่อไป หัวหน้าพรรคประชาธิปัตย์กล่าว เมื่อถามถึงภาพรวมของการเตรียมการเลือกตั้งใหญ่ ซึ่งแต่ละพรรคการเมือง โดยเฉพาะพรรคแกนนำรัฐบาลได้กระจายเดินสายทั่วประเทศนั้น หัวหน้าพรรคประชาธิปัตย์กล่าวว่า ประชาธิปัตย์เราก็ทำมาก่อนหน้านั้นแล้ว อย่างของตนก็มี จุรินทร์ ออนทัวร์ เดินสายไปทั่วประเทศ เมื่อวานก็อยู่จันทบุรี ตราด วันนี้ก็มาเมืองกาญจน์ ถัดไปก็จะไป 3 จังหวัดชายแดนใต้ ขณะเดียวกันก็จะมีอีกทริปคือ ตรัง สตูล พัทลุง สำหรับภาคเหนือก็จะมีเชียงราย แพร่ น่าน พะเยา ภาคอีสานประมาณวันที่ 24 ต.ค. จะได้ไปโคราช เพราะมีผู้สมัครที่มีศักยภาพมาร่วมลงในนามพรรคหลายคน และจะไปยังจังหวัดอื่นๆ อีกด้วย ขณะว่าที่ผู้สมัครทั้ง 3 คนประกาศสนับสนุน นายจุรินทร์ เป็นนายกรัฐมนตรี เพราะมีศักยภาพทั้งด้านการเมืองและเศรษฐกิจโดยเฉพาะการทำหน้าที่รัฐมนตรีว่าการกระทรวงพาณิชย์ ที่ช่วยแก้ปัญหาเศรษฐกิจให้กับประชาชนโดยเฉพาะอย่างยิ่งนโยบายประกันรายได้ และการส่งออก ซึ่งถือว่าผลงานของนายจุรินทร์เป็นที่ประจักษ์ -001,https://www.naewna.com/local/607733,09_10_2021
กระบะเบรกไม่อยู่! พุ่งชนท้ายรถพ่วงเทเลอร์ คนขับติดภายในบาดเจ็บ-ภรรยาปลอดภัย,วันที่ 9ตุลาคม 2564สายด่วน 191 สภ.เมืองตราด ได้รับแจ้งจากพลเมืองดีว่ามีเหตุรถยนต์ชนกันที่บริเวณถนนสายสุขุมวิทขาเข้าเมืองตราด หน้าซอยโลงศพ ต.วังกระแจะ อ.เมือง จ.ตราด ในที่เกิดเหตุ พบรถยนต์กระบะยี่ห้อโตโยต้า ที่ชนกับรถยนต์พ่วงเทเลอร์บรรทุกรถยนต์ มีผู้บาดเจ็บอยู่ภายในรถยนต์กระบะ คือคนขับชื่อนายอำนาจ อายุ 29 ปีที่นั่งมากับภรรยาคือนางสาววัชริน อายุ 35 ปีอาสาสมัครกู้ภัยบุญช่วยเหลือ จ.ตราด และ อาสาสมัครกู้ภัยหลักเกาะ ได้ร่วมกันช่วยเหลือนายอำนาจออกจากรถยนต์ได้พบว่านายอำนาจ อยู่ในอาการตกใจ และพบว่ามีบาดแผลฉกรรจ์บริเวณจึงช่วยปฐมพยาบาลเบื้องต้น แล้วรีบนำส่งโรงพยาบาลทันที ต่อมา พ.ต.ต.วุฒิพงษ์ ล้อมวงศ์ พนักงานสอบสวน สภ.เมืองตราด ได้เดินทางมาตรวจสอบที่เกิดเหตุ พบว่ารถยนต์กระบะของนายอำนาจ ชนเข้ากับตัวพ่วงของรถเทรลเลอร์ จนทำให้รถยนต์กระบะแถบด้านขวาได้รับความเสียหายจากการชน นายเกรียงศักดิ์ ทิพระษาหาร อายุ 39 ปีคนขับรถยนต์เทรลเลอร์ บอกว่าขับรถเทรลเลอร์นำรถยนต์มาส่งที่ศูนย์จำหน่ายรถยนต์ที่จังหวัดตราด ซึ่งก่อนเลี้ยวตนมองแล้วว่ารถยนต์กระบะคันดังกล่าวอยู่ไกลและคิดว่าอยู่ในระยะที่ปลอดภัย โดยเปิดไฟเลี้ยวล่วงหน้าหลายร้อยเมตร เท่าที่ตนเองคุยกับคนขับ รถยนต์กระบะบอกว่าเค้าเบรกไม่อยู่ เพราะถนนลื่นจากฝนตก ด้านนางสาววัชริน บอกว่า ขับรถยนต์กระบะบรรทุกน้ำดื่มมาจาก อ.แกลงจ.ระยอง เพื่อนำน้ำดื่มไปส่งที่อำเภอคลองใหญ่ แต่ตอนเกิดเหตุตนไม่เห็นเพราะนอนหลับอยู่,https://www.naewna.com/local/607746,09_10_2021
เมืองหลวง‘อินเดีย’ ห้าม‘พนักงานรัฐไม่ฉีดวัคซีนโควิด-19’เข้าทำงาน,9 ตุลาคม 2564 สำนักข่าวซินหัวรายงานองค์การจัดการภัยพิบัติเดลี (DDMA) ของอินเดียออกคำสั่งห้ามพนักงานรัฐบาลท้องถิ่นกรุงนิวเดลี เมืองหลวงของประเทศ ที่ไม่ได้ฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) เข้าปฏิบัติหน้าที่ในสำนักงาน ตั้งแต่วันที่ 16 ต.ค. เป็นต้นไป คำสั่งระบุว่า พนักงานทุกคนที่ทำงานภายใต้รัฐบาลดินแดนเมืองหลวงแห่งชาติเดลี ซึ่งรวมถึงเจ้าหน้าที่แนวหน้า บุคลากรการแพทย์ ครู และบุคลากรในโรงเรียนและวิทยาลัย ควรเข้ารับวัคซีนอย่างต่ำ 1 โดสภายในวันที่ 15 ต.ค. ตามแนวปฏิบัติและระเบียบการฉีดวัคซีนที่กระทรวงสาธารณสุขกลางกำหนดไว้ พนักงานรัฐบาลเดลีที่ไม่ได้รับวัคซีนป้องกันโรคโควิด-19 ทั้งหมดจะถูกพิจารณาสถานะเป็น ลางาน จนกว่าจะได้รับวัคซีน โดยองค์การฯ มีมติจะรับรองการฉีดวัคซีนแก่พนักงานรัฐบาลร้อยละ 100 เพื่อป้องกันโรคโควิด-19 . (010),https://www.naewna.com/inter/607744,09_10_2021
