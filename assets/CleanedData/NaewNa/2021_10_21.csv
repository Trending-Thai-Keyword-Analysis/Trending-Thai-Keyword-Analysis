title,summary,link,published
โรนัลโด ยิงให้ 'ผีแดง'ชนะอตาลันตา - เสือใต้เชือดนิ่มเบนฟิกา 4 ตุง,ผลการแข่งขันฟุตบอลยูฟ่าแชมเปี้ยนลีก นัดค่ำวันพุธที่ 20 ตุลาคม 2564 ในกลุ่ม อี ที่สนามคัมป์นูอดีตแชมป์ 5 สมัย บาร์เซโลน่าของสเปน ได้ประตูชัย เหนือ ดินาโม เคียฟของยูเครน 1-0 จากเกอร์ราร์ด ปิเก้อีกคู่ เสือใต้ แชมป์6สมัย บาเยิร์น มึนเช่น จากเยอรมันบุกไปชนะเหยี่ยวลิสบัว เบนฟิกา ลิสบอน โปรตุเกส 4-0จากการยิงของประตูของเลอรอย ซาเน่ 2 ประตู รอแบร์ต เลวานดอฟสกี้ 1 ประตู และจาก การทำเข้าเองของซูกา ซัวเรส กลุ่มเอฟ บีญาร์เรอัล สเปนชนะยังบอยส์ เบิร์น ของสวิตเซอร์แลนด์ 4-1 อีกคู่ แมนเชสเตอร์ ยูไนเต็ด ผีแดงเปิดบ้านชนะอตาลันตา แบร์กาโม อิตาลี่ 3-2 โดยประตูชัยมาจากคริสเตียน โน โรนัลโดนักเตะโปรตุกีส ที่ยิงประตูลูกที่137 ในฟุตบอลถ้วยใบนี้กับเป็นประตูที่ 795 ในการเล่นฟุตบอลอาชีพ 19ปี ของเขา ที่เหลือได้จากแฮรี่ แม็คไกวร์ และมาร์กัสแรซฟอร์ด กลุ่ม จี กระทิงแดง อาร์เบ ไลป์ซิก ออสเตรียชนะทีมเยือน เอฟซีซัลบวร์ก เยอรมนี 3-1 และลีลล์ ออแล็งปิกสปอร์คลับ ฝรั่งเศสเสมอเซบีญ่า สเปน 0-0 อีกคู่ในกลุ่มเอช ยุเวนตุส ตูริน อิตาลี่บุกไปชนะเจ้าบ้านเซนต์ปีเตอร์สเบิร์ก เซนนิทส์ รัสเซีย 1-0 จากประตูชัยของเดอจาน คูลูเชฟสกี้ นักเตะสายเลือดสลาฟ และที่สนามสแตมฟอร์ดบริดจ์ ลอนดอน เชลซี่ ทีมตราสิงห์แชมป์เก่า 2 สมัยชนะมัลโม่ เอฟเอฟสวีดิช 4-0 จากการยิงของจอร์จินโญ่ 2 ประตู ที่เหลือมาจากแอนเดรีย คริสเตนเซ่นและไคล์ ฮาเวิร์ตซ นักเตะเยอรมัน,https://www.naewna.com/sport/610322,2021_10_21
Facebook เตรียมรีแบรนด์ วางแผนเปลี่ยนชื่อบริษัทใหม่,"สื่อออนไลน์ในสหรัฐฯ รายงานว่า เฟซบุ๊ก อิงค์ ผู้ให้บริการสื่อสังคมออนไลน์ยักษ์ใหญ่ของสหรัฐฯ กำลังวางแผนปรับภาพลักษณ์องค์กร หรือรีแบรนด์ ด้วยการเปลี่ยนชื่อใหม่ในสัปดาห์หน้า เดอะเวิร์จ เว็บไซต์ข่าวเทคโนโลยีของสหรัฐฯ ระบุว่า รายงานอ้างแหล่งข่าวใกล้ชิดประเด็นดังกล่าวว่า มาร์ก ซักเคอร์เบิร์ก ประธานเจ้าหน้าที่บริหาร หรือ CEO ของเฟซบุ๊ก วางแผนที่จะหารือเกี่ยวกับการเปลี่ยนชื่อใหม่ ในการประชุมประจำปีของบริษัทในวันที่ 28 ตุลาคมนี้ ทั้งยังระบุว่า เฟซบุ๊กอาจจะใช้กลยุทธ์รีแบรนด์เพื่อควบรวมแอปพลิเคชั่นโซเชียลมีเดียต่างๆ ของเฟซบุ๊ก เช่น Instagram , WhatsApp , Oculus และอื่นๆ ให้อยู่ภายใต้การดูแลของบริษัทแม่ โดยมุ่งเน้นไปในเรื่องเมตาเวิร์ส โลกดิจิทัลที่ผู้คนสามารถโต้ตอบและใช้พื้นที่เสมือนจริงร่วมกันได้ ข่าวการเปลี่ยนชื่อของเฟซบุ๊ก มีขึ้นในขณะที่บริษัทกำลังถูกตรวจสอบอีกครั้งในประเด็นอื้อฉาวที่เชื่อมโยงกับแพลตฟอร์มโซเชียลมีเดีย เช่น ฟรานเซส ฮาวเกน อดีตผู้จัดการฝ่ายดูแลผลิตภัณฑ์ของเฟซบุ๊ก ที่ให้การต่อคณะกรรมาธิการของวุฒิสภาสหรัฐฯ เมื่อเดือนสิงหาคม ว่าเฟซบุ๊กให้ความสำคัญต่อผลกำไรมากกว่าความปลอดภัยของผู้ใช้งาน นอกจากนี้ เฟซบุ๊กยังเผยเมื่อวันจันทร์ว่า บริษัทต้องการจ้างพนักงาน 10,000 คนทั่วทวีปยุโรป ภายในเวลา 5 ปีข้างหน้า เพื่อช่วยสร้างเทคโนโลยีเมทาเวิร์ส (metaverse) ซึ่งเป็นโลกดิจิทัลที่ทุกคนสามารถโต้ตอบกันได้ในสภาพแวดล้อมเสมือนจริง โดยจะทุ่มงบ 50 ล้านดอลลาร์ (1,673 ล้านบาท) ในการสร้างเมทาเวิร์สขึ้น อย่างไรก็ดี เฟซบุ๊กไม่ใช่บริษัทเทคโนโลยีรายใหญ่แห่งแรกที่มีแผนเปลี่ยนชื่อหรือรีแบรนด์ ในปี 2015 กูเกิลก็เคยยกเครื่ององค์กร เป็นบริษัทที่ประกอบธุรกิจโดยการถือหุ้นที่มีชื่อว่าบริษัทใหม่ที่มีชื่อว่า Alphabet เพื่อส่งสัญญาณว่าบริษัทไม่ได้ทำธุรกิจแค่เสิร์จเอ็นจิ้นอย่างเดียวอีกต่อไป ที่มา :https://www.theverge.com/2021/10/19/22735612/facebook-change-company-name-metaverse - 006",https://www.naewna.com/inter/610325,2021_10_21
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 21ตุลาคม2564มีรายละเอียดดังต่อไปนี้... ผู้ติดเชื้อรวม :242,766,486 ผู้เสียชีวิตรวม : 4,936,880 รักษาหายรวม :220,041,572 ยอดรวมประเทศที่ติดเชื้อ:www.worldometers.info",https://www.naewna.com/inter/610328,2021_10_21
‘พ่อเลี้ยงโหด’ทารุณ8ขวบดับ โดนรวบแล้วที่กุยบุรีขณะจะหนีไปให้เพื่อนช่วย,พ่อเลี้ยงโหดทารุณ8ขวบดับ โดนรวบแล้วที่กุยบุรีขณะจะหนีไปให้เพื่อนช่วย จากกรณีพ่อเลี้ยงโหดดื่มสุราจนเมา แล้วจับเด็กชายวัย 8 ปี ที่เป็นลูกเลี้ยง มัดด้วยเคเบิ้ลไทน์ และโยงด้วยสายไฟไว้กับขื่อบ้าน และเฆี่ยนตีด้วยสายไฟหลายครั้ง แล้วปล่อยทิ้งทั้งคืน พอตื่นขึ้นมาเห็นเด็กยืนหลับกลับบังคับให้ปัสสาวะใส่ขวดและบังคับดื่ม จากนั้นใช้เท้าเตะจนแน่นิ่งไป ก่อนรีบนำส่ง รพ. แต่เด็กชายเสียชีวิตก่อน โดยเหตุการณ์เกิดขึ้นที่ทาวเฮาส์ชั้นเดียวภายในหมู่บ้านในเขตเทศบาล ต.หนองแค จ.สระบุรี เมื่อวันที่ 19 ตุลาคม ที่ผ่านมา สำหรับพ่อเลี้ยงโหดรายนี้ ทราบชื่อ คือ นายวิรัช อายุ 31 ปี เป็นชาวสงขลา ทำงานเป็นช่างในอู่ต่อตัวถังรถยนต์แห่งหนึ่งใน อ.หนองแค และมาเช่าบ้านที่เกิดเหตุ อยู่กับภรรยา คือ นางยุวดี เมื่อเดือนพฤศจิกายน 2563 และได้รับ ด.ช.วัย 8 ขวบ และพี่สาว อายุ 16 ปี มาอยู่ด้วยกันเมื่อ 2 เดือนที่ผ่านมา หลังจากทราบว่า ด.ช. วัย 8 ขวบ ที่เป็นลูกเลี้ยงเสียชีวิต นายวิรัช รีบกลับบ้านเก็บเสื้อผ้าขับขี่รถจักรยานยนต์หลบหนีไป ตำรวจ สภ.หนองแค ได้ประสานท้องที่ใกล้เคียง และเส้นทางสู่ภาคใต้ ให้ช่วยสกัดจับกุมทันที กระทั่งช่วงเย็นวันที่ 20 ตุลาคม 2564 พ.ต.ท.ณรงค์ฤทธิ์ งามแฉ่ง สารวัตรสถานีตำรวจทางหลวง 3 กก2 บก.ทล. ได้รับแจ้งจากศูนย์วิทยุกองบังคับการตำรวจทางหลวง ว่าผู้ต้องหาก่อเหตุฆ่าคนตาย ในท้องที่ จ.สระบุรี ชื่อนายวิรัช ขับขี่รถจักรยานยนต์มุ่งหน้าลงใต้ จึงสั่งการให้ตำรวจทางหลวงประจวบคีรีขันธ์ทุกหน่วยออกติดตามตัวคนร้าย ร่วมกับเจ้าหน้าที่ตำรวจ สภ.หนองแค โดยหน่วยบริการตำรวจทางหลวงกุยบุรี ได้นำรถวิทยุ 2304 ออกปฏิบัติหน้าที่จนพบรถจักรยานยนต์ตามที่แจ้ง บนถนนเพชรเกษม กม.281 อ.กุยบุรี ฝั่งขาล่องใต้ จึงแสดงตัวเข้าตรวจค้น พบว่าผู้ขับขี่ คือ นายวิรัช พ่อเลี้ยงโหดที่เป็นก่อเหตุ นายวิรัช สารภาพว่าเป็นบุคคลที่ตามหมายจับจริง กำลังขับขี่รถจักรยานยนต์หลบหนีมาหาเพื่อนที่เป็นช่างทำฝ้าเพดานใน จ.ประจวบคีรีขันธ์ จากจึงควบคุมตัวมาที่หน่วยบริการตำรวจหัวหิน เพื่อทำบันทึกการจับกุม จากนั้น ตำรวจ สภ.หนองแค ได้นำตัวพ่อเลี้ยงโหดรายนี้พร้อมจักรยานยนต์ที่ใช้หลบหนีไปดำเนินคดีตามกฎหมายต่อไป -005,https://www.naewna.com/local/610332,2021_10_21
เจ้าพระยาน้ำขึ้นอีก! ล้นโป๊ะหน้าวัดพนัญเชิงฯ ชาวบ้านตื่นตาให้อาหารปลาใกล้ชิด,20 ตุลาคม 2564 เขื่อนเจ้าพระยาระบายน้ำเพิ่ม จากเมื่อวันที่20 ตุลาคมที่ผ่านมา2749 ลบ.ม.ต่อวินาที เป็น 2766 ลบ.ม.ต่อวินาที ทำให้ปริมาณน้ำท้ายเขื่อนเจ้าพระยาเพิ่มสูงขึ้นอีกครั้ง โดยที่ท่าน้ำวัดพนัญเชิงวรวิหาร จ.พระนครศรีอยุธยา เนื่องแน่นไปด้วยนักท่องเที่ยวที่มาไหว้พระหลวงพ่อโต และให้อาหารปลาแบบใกล้ชิดอีกครั้ง เมื่อน้ำล้นจนเลยสะพานข้ามโป๊ะ ปลาน้อยใหญ่ต่างขึ้นมาแหวกว่ายบนสะพานที่น้ำท่วมถึง ตื่นตาปลาหลากสายพันธุ์ว่ายบนสะพานเชื่อมไปยังแพปลาวัดพนัญเชิง ผู้สื่อข่าวเดินทางไปวัดพนัญเชิงวรวิหาร หลวงพ่อโต จังหวัดพระนครศรีอยุธยา พบว่าระดับน้ำในแม่น้ำเจ้าพระยาได้ท่วมขึ้นมาถึงทางเดินที่จะข้ามไปโป๊ะแพปลา ทำให้มีปลาในแม่น้ำว่ายเข้ามาตรงทางเดินเท้าจำนวนมาก ส่งผลให้ชาวบ้านและนักท่องเที่ยวที่มาไหว้พระบริเวณวัดพนัญเชิง ลงมามาให้อาหารปลาแบบใกล้ชิดอีกครั้ง หลังจากเมื่ออาทิตย์ที่ผ่านมา ก็เกิดเหตุการณ์น้ำขึ้นสูงแบบนี้ แต่แล้วไม่กี่วันระดับน้ำในแม่น้ำก็ลดลงต่ำกว่าสะพาน ทำให้นักท่องเที่ยวที่เดินทางมาให้อาหารปลาต่างต้องผิดหวัง จนในวันนี้21 ตุลาคม เขื่อนเจ้าพระยาระบายน้ำเพิ่ม ส่งผลให้ระดับน้ำเพิ่มสูงขึ้นอีกครั้ง ทำให้ปลาหลากหลายสายพันธุ์ได้ขึ้นมาแหวกว่ายวนเวียน คอยรับอาหารอยู่บนสะพานทางเชื่อม นักท่องเที่ยวแห่ถ่ายรูปเซลฟี่กันอย่างคึกคักทั้งเด็กและผู้ใหญ่ ถือเป็นการให้อาหารปลาอย่างใกล้ชิด นักท่องเที่ยวบางหลายได้ป้อนอหารปลาถึงปากปลาเลยทีเดียว โดยเฉพาะเด็กๆต่างชื่นชอบกันอย่างมาก. 012,https://www.naewna.com/likesara/610331,2021_10_21
'บิณฑ์'ลุยสิงห์บุรีพร้อมทีมงาน ช่วยเงินสด-ถุงยังชีพ,"บิณฑ์ บรรลือฤทธิ์ นำทีมลุยน้ำช่วยผู้ประสบอุทกภัยหลังจากคันดินหมู่ที่ 4 ต.อินทร์บุรี พังทำให้มวลน้ำไหลท่วมบ้านเรือนประชาชนกว่า 300 หลังคาเรือน บิณฑ์ บรรลือฤทธิ์ ดารา-นักแสดง และเป็นผู้จัดการฝ่ายกิจกรรมพิเศษมูลนิธิร่วมกตัญญู ได้นำทีมลุยช่วยผู้ประสบอุทกภัยน้ำท่วมในปีนี้ ซึ่งล่าสุด คุณบิณฑ์ ได้นำทีมงานมูลนิธิร่วมกตัญญูเกือบ 300 ชีวิต พร้อมเรือท้องแบน รถยกสูง พร้อมถุงยังชีพ และเจ้าหน้าที่กู้ชีพ กู้ภัย เข้าช่วยเหลือผู้ประสบภัยน้ำท่วมในพื้นที่หมู่ที่ 3 หมู่ที่ 4 และหมู่ที่ 5 ต.อินทร์บุรี อ.อินทร์บุรี จ.สิงห์บุรี หลังจากมวลน้ำจากคันดินที่กั้นน้ำเมื่อเวลา 9.00 น. ที่ผ่านมาพัง ทำให้มวลน้ำจำนวนมากไหลบ่าเข้าท่วมพื้นที่ทั้ง 3 หมู่ โดย คุณบิณฑ์ ได้ให้สัมภาษณ์ว่า เพิ่งกลับมาจากการช่วยเหลือประชาชนที่ จ.ชัยภูมิ หลังจากได้ทราบข่าวว่า คันดินที่ อ.อินทร์บุรี พัง ชาวบ้านเก็บของไม่ทัน จึงรีบกลับมาช่วยประชาชนชาวอินทร์บุรี จ.สิงห์บุรี ก่อนชาวบ้านเล่าว่าน้ำมาเร็วมากและไม่มีใครคาดคิดว่าคันกั้นน้ำจะพังเลยแทบไม่มีใครเก็บของทัน ชาวบ้านเก็บของไปด้วย ร้องไห้ไปด้วย สิ่งที่ทำอันดับแรกคือการให้กำลังใจ เยียวยา และช่วยเหลือชาวบ้าน โดยตนนำถุงยังชีพ น้ำดื่มพร้อมเงินสด ลุยน้ำเข้าช่วยเหลือให้กับผู้ประสบอุทกภัยถึงครัวเรือน ทุกหลังคาเรือน และยังนำเรือท้องแบนช่วยประชาชนขนของ และรับส่งคนที่ติดอยู่ในบ้าน สร้างความปลื้มใจและดีใจให้กับชาวบ้านที่ประสบอุทกภัยในครั้งนี้เป็นอย่างมาก และในขณะที่ช่วงค่ำของวันนี้มีรายงานว่าคันดินกั้นน้ำในจุดเดิมเกิดพังซ้ำ ทำให้ชุมชนเขตเทศบาลถึงขั้นวิกฤตกระแสน้ำไหลเชี่ยวกราก เจ้าหน้าที่ฯ ต้องเร่งนำดินและหินเข้าอุดกั้นรอยรั่วดังกล่าว โดย คุณบินฑ์ ได้กล่าวเพิ่มเติมว่า สำหรับภารกิจวันนี้ถือเป็นอีกครั้งหนึ่งที่พบว่าระดับน้ำท่วมสูง ซึ่งสูงประมาณ 1.6 เมตร โดยตนเองมองว่า สิ่งสำคัญที่สุดสำหรับผู้ประสบภัยซึ่งส่วนใหญ่ยังพักอาศัยในบ้านชั้นสองและไม่สามารถออกไปข้างนอกได้เนื่องจากบางบ้านก็ไม่มีเรือ จึงต้องลุยน้ำ นั่งเรือท้องแบนเข้ามามอบถุงยังชีพให้ถึงครัวเรือน ซึ่งเหตุการณ์อุทกภัยปีนี้ตนได้เดินทางไปช่วยมาแล้ว 7 จังหวัด ตั้งแต่ภาคเหนืออีสานและภาคกลาง โดยหลังจากนี้จะเดินหน้าเข้าช่วยเหลือพี่น้องในจังหวัดสิงห์บุรีอย่างต่อเนื่อง ส่วนเงินที่มอบให้มอบให้หลังละ 500 ถึง 1,000 บาท นั้น ขณะนี้ใช้เงินไปแล้วเกือบ 2 ล้านบาท . 009",https://www.naewna.com/local/610334,2021_10_21
โควิดวิกฤติหนัก! 'รัสเซีย'ออกคำสั่งให้ประชาชนสูงวัยอยู่ในบ้าน 4 เดือน,"21 ต.ค.64 สำนักข่าวต่างประเทศรายงานว่าผู้ว่ากรุงมอสโก เมืองหลวงของรัสเซีย มีคำสั่งเมื่อวันอังคารที่ 19 ต.ค. 2564 ให้ประชากรอายุ 60 ปีขึ้นไป ที่ไม่ได้ฉีดวัคซีนป้องกันโควิด-19รวมทั้งผู้ป่วยเรื้อรังที่ไม่ได้ฉีดวัคซีน อยู่แต่ในบ้านเป็นเวลา 4 เดือนจนถึงปลายเดือนกุมภาพันธ์ หลังจำนวนผู้ติดเชื้อในเมืองเพิ่มสูงขึ้น ขณะที่สถานประกอบการทั้งของรัฐและเอกชนให้มีพนักงานเข้ามาทำงานในสำนักงานได้สูงสุด 70% และเจ้าหน้าที่รัฐต้องเข้ารับการฉีดวัคซีนป้องกันโรคโควิด-19 ให้ครบ คำสั่งทั้งหมดมีผลบังคับใช้ตั้งแต่วันที่ 25 ต.ค.นี้ และเบื้องต้นมีผลยาวนานถึงสิ้นเดือน ก.พ.ปีหน้า ทั้งนี้รัสเซียรายงานพบผู้ติดเชื้อมากกว่าวันละ 30,000 รายต่อเนื่องเกือบ 1 สัปดาห์แล้ว และมีผู้เสียชีวิตพุ่งสูงขึ้นอย่างมาก โดยในวันพุธพวกเขามีผู้เคราะห์ร้ายถึง 1,028 ศพ ทุบสถิติสูงสุด โดยผู้เชี่ยวชาญกล่าวโทษว่าที่เป็นเช่นนี้ก็เพราะความล่าช้าของโครงการฉีดวัคซีน ซึ่งจนถึงตอนนี้มีผู้ฉีดครบ 2 โดสเพียงประมาณ 30% และความล้มเหลวในการสื่อสารของรัฐบาล ทำให้ประชาชนกังขาในประสิทธิภาพของวัคซีน",https://www.naewna.com/inter/610333,2021_10_21
เคาะแล้ว! ฉีดไฟเซอร์เข็ม 2 ในเด็กผู้ชายอายุ 12-16 ปี ขึ้นอยู่กับความสมัครใจ,"เคาะแล้ว! ฉีดไฟเซอร์เข็ม 2 ในเด็กผู้ชายอายุ 12-16 ปี ขึ้นอยู่กับความสมัครใจ เชิญชวนหญิงตั้งครรภ์เข้ารับการฉีดวัคซีน ทั่วโลกพบโควิดทำให้แม่เสียชีวิตสูงขึ้น เมื่อวันที่ 21 ตุลาคม 2564 น.ส.รัชดา ธนาดิเรก รองโฆษกประจำสำนักนายกรัฐมนตรี เปิดเผยว่า เด็กชายอายุ 12 -16 ปี สามารถฉีดวัคซีน ไฟเซอร์ + ไฟเซอร์ ได้ หลังคณะอนุกรรมการสร้างเสริมภูมิคุ้มกันโรค มีมติให้สามารถฉีดวัคซีนไฟเซอร์เข็ม 2 ในเด็กชายอายุ 12 -16 ปี โดยเป็นไปตามความสมัครใจและความประสงค์ของผู้ปกครองและเด็กนักเรียน ทั่วโลกมีการฉีดให้เด็กแล้วกว่า 100 ล้านโดส ส่วนข้อกังวลเรื่องอาการกล้ามเนื้อหัวใจอักเสบนั้น ทางคณะอนุกรรมการฯ ชี้แจงว่า เกิดขึ้นได้น้อยมาก และรักษาหายได้เร็ว โดยมีข้อสรุป 3R ได้แก่ 1.Real กล้ามเนื้อหัวใจอักเสบเกิดขึ้นจริง ส่วนมากเกิดในเข็มที่ 2 ในเด็กผู้ชายอายุ 12 - 16 ปี 2.Rare เกิดขึ้นได้น้อยมาก ในระดับไม่กี่รายต่อล้านคน พบมากสุดประมาณ 6 ในแสนคน ซึ่งน้อยกว่าโรคโควิด-19 ในเด็กที่ทำให้เกิดการอักเสบทั่วร่างกาย (MIS-C) รวมถึงกล้ามเนื้อหัวใจอักเสบ 3.Recovery ภาวะกล้ามเนื้อหัวใจอักเสบที่มีอาการเจ็บแน่นหน้าอก เหนื่อยง่าย ไม่รุนแรงและสามารถหายได้เอง มีจำนวนน้อยรายที่อาการรุนแรงจนต้องเข้าโรงพยาบาล และทั่วโลกรายงานพบผู้เสียชีวิตที่เกี่ยวกับวัคซีน 1 ราย ขณะที่มีการฟื้นตัวรวดเร็วมากถึง 90% ทั้งนี้ รัฐบาลโดยกระทรวงสาธารณสุข จะติดตามอาการหลังฉีดอย่างใกล้ชิด พร้อมทั้งจะมีการประชาสัมพันธ์ข้อมูลที่ถูกต้องเพื่อสร้างความเข้าใจแก่เด็กและผู้ปกครองอีกด้วย โดยปัจจุบันมีการฉีดวัคซีนไฟเซอร์ที่เข็มที่ 1 ให้กับเด็กนักเรียนอายุ 12 - 18 ปี แล้ว จำนวน 1,325,527 คน (ข้อมูล ณ วันที่ 19 ตุลาคม 2564) เพื่อเตรียมความพร้อมสำหรับการเปิดภาคเรียนที่ 2/2564 ในรูปแบบ On-Site รองโฆษกประจำสำนักนายกรัฐมนตรี ยังกล่าวอีกว่า ขณะเดียวกัน กระทรวงสาธารณสุขและหน่วยงานที่เกี่ยวข้องยังเร่งเดินหน้าระดมฉีดวัคซีนให้กับกลุ่มหญิงตั้งครรภ์ ที่มีอายุครรภ์ตั้งแต่ 12 สัปดาห์ขึ้นไป ในสถานพยาบาลของรัฐในพื้นที่ต่างๆ หรือคลินิกฝากครรภ์เพื่ออำนวยความสะดวก ปัจจุบันมีหญิงตั้งครรภ์เข้ารับการฉีดวัคซีนเพียง 75,000 ราย จากเป้าหมาย 300,000 ราย ตัวเลขจากกระทรวงสาธารณสุขรายงานว่า หญิงตั้งครรภ์ที่ติดเชื้อโควิด-19 ประมาณ 95% ไม่ได้รับวัคซีน เป็นสาเหตุทำให้มีอาการรุนแรงและเสียชีวิต ขณะที่ทั่วโลกมีหญิงตั้งครรภ์ติดเชื้อโควิดมีสัดส่วนการเสียชีวิตที่สูงขึ้นกว่าภาวะปกติถึง 50 - 60% และเป็นสาเหตุการเสียชีวิตอันดับ 1 ในหลายประเทศ จึงขอเชิญชวนให้หญิงตั้งครรภ์ที่มีอายุครรภ์ 12 สัปดาห์ขึ้นไปเข้ารับการฉีดวัคซีนป้องกันโควิด-19 เพื่อป้องกันอาการรุนแรงและการเสียชีวิตจากการติดเชื้อ ยืนยันว่าการฉีดวัคซีนทุกชนิดมีความปลอดภัยแก่แม่และเด็กในครรภ์ รวมทั้งสามารถส่งต่อภูมิคุ้มกันให้กับทารกในครรภ์ และการให้นมบุตรอีกด้วย น.ส.รัชดากล่าว - 006",https://www.naewna.com/local/610336,2021_10_21
คู่ชิงนายกฯ!‘ไพศาล’ฟันโช๊ะแคนดิเดต‘พท.’ หนุน‘พปชร.’ยึดธรรมเนียมใส่ชื่อ‘หัวหน้าป้อม’,คู่ชิงนายกฯ!ไพศาลฟันโช๊ะแคนดิเดตพท. หนุนพปชร.ยึดธรรมเนียมใส่ชื่อหัวหน้าป้อม 21 ตุลาคม 2564 นายไพศาล พืชมงคล อดีตกรรมการผู้ช่วยรองนายกรัฐมนตรี (พล.อ.ประวิตร วงษ์สุวรรณ) โพสต์ข้อความแสดงความคิดเห็นส่วนตัวเกี่ยวกับสถานการณ์ทางการเมือง ผ่านทางเฟซบุ๊ก Paisal Puechmongkol มีเนื้อหาดังนี้... คู่ชิงนายกรัฐมนตรี!!! คลื่นลมในเพื่อไทยเริ่มสงบ มีความชัดเจนขึ้นแล้วว่าพลตำรวจเอกเพรียวพันธ์ ดามาพงศ์ จะได้รับการเสนอชื่อเป็นนายกรัฐมนตรีและจะมีบุคคลภายนอกครอบครัวชินวัตรอีกสองคน พลตำรวจเอกเพรียวพันธ์ ดามาพงศ์ เป็นน้องเลิฟของคุณหญิงพจมาน และเป็นที่ไว้วางใจของคุณโทนี่ด้วย ยังคงครองใจตำรวจอยู่ไม่น้อย เป็นผู้ไม่มีความด่างพร้อยในหน้าที่การงานและส่วนตัว เป็นสุภาพบุรุษ อ่อนโยน ใครเห็นก็รัก จึงน่าจะเป็นตัวชูโรงในการแข่งขันในตำแหน่งนายกรัฐมนตรี! ในขณะที่ พปชร.ก็ชัดเจนว่าจะเสนอชื่อนายกรัฐมนตรี 3 คน และแน่นอนว่า พลเอกประยุทธ์ จันทร์โอชา จะเป็นตัวชูโรง ที่เหลือจะเป็นใครบ้างก็ต้องถอดรหัสลับลวงพรางกันเอาเอง! ถ้าจะให้ชอบด้วยธรรมเนียม พปชร.ควรจะเสนอชื่อ ลุงป้อม เป็นแคนดิเดตด้วย เพราะเป็นหัวหน้าพรรค! ที่สำคัญอย่าคิดว่าลุงป้อมเป็นคนแก่ เพราะสติปัญญายังคงแจ่มใส อะไรที่ลุงป้อมบอกว่าไม่รู้ ก็ให้รู้เถิดว่านั่นแหละคือสิ่งที่ลุงป้อมรู้ดี แต่ยังไม่ถึงเวลาพูด อย่าลืมว่าเติ้งเสี่ยวผิงเมื่อครั้งเข้าสู่อำนาจนั้นมีอายุ 76ปีเท่ากับลุงป้อมนี่แหละ -005,https://www.naewna.com/politic/610337,2021_10_21
อ่วม! น้ำท่วม-ดินถล่มฉับพลันถล่ม'อินเดีย-เนปาล' ดับทะลุ 116 ศพ,21 ต.ค.64 สำนักข่าวต่างประเทศรายงานว่ารัฐอุตตราขัณฑ์ ทางเหนือของอินเดีย และหลายพื้นที่ในประเทศเนปาลกำลังเผชิญเหตุอุทกภัยรุนแรงหลังจากเกิดฝนตกหนักในช่วงสัปดาห์ที่ผ่านมา เป็นเหตุให้มีผู้เสียชีวิตในทั้งสองประเทศแล้วมากกว่า 100 ราย สูญหายอีกหลายสิบคน ขณะที่บ้านเรือนจำนวนมากถูกน้ำท่วมหรือถูกดินถล่มทับทำลาย ในวันพุธที่ 20 ต.ค. 2564 มีรายงานพบผู้เสียชีวิตในรัฐอุตตราขัณฑ์เพิ่มอีก 6 ศพ ทำให้จำนวนผู้เสียชีวิตรวมในรัฐแห่งนี้เพิ่มขึ้นเป็นอย่างน้อย 52 ศพ รวมทั้งครอบครัวที่มีสมาชิก 5 คน กรมอุตุนิยมวิทยาของอินเดีย ขยายการเตือนภัยสภาพอากาศ เมื่อวันที่ 19 ต.ค.ที่ผ่านมา ซึ่งคาดการณ์ว่าจะมีฝนตกหนักถึงหนักมากในภูมิภาค หลังจากเมื่อวันที่ 18 ต.ค.หลายพื้นที่มีปริมาณฝนมากกว่า 400 มิลลิเมตร จนทำให้เกิดน้ำท่วมและดินถล่ม นอกจากนี้ ทางการรัฐอุตตราขัณฑ์ได้สั่งปิดโรงเรียน ห้ามทำกิจกรรมทางศาสนา รวมถึงการท่องเที่ยวทั้งหมดในรัฐด้วย ขณะที่ตำรวจเนปาล เปิดเผยว่า ฝนที่ตกหนักต่อเนื่องหลายวัน ทำให้เกิดน้ำท่วมฉับพลันและดินถล่ม มีรายงานผู้เสียชีวิตอย่างน้อย 43 คน และสูญหายอีกกว่า 30 คน นอกจากนี้ยังมีผู้ได้รับบาดเจ็บมากกว่า 20 คน ซึ่งเข้ารับการรักษาในโรงพยาบาลท้องถิ่น สภาพอากาศที่เลวร้าย ยังเป็นอุปสรรคในการช่วยเหลือชาวบ้านในหมู่บ้านแห่งหนึ่ง ซึ่งอยู่ห่างจากเมืองกาฐมาณฑุ ไปทางตะวันตกประมาณ 350 กิโลเมตร ขณะเดียวกันมีคำเตือนจากเจ้าหน้าที่ว่าจะมีฝนตกมากขึ้นในอีก 2-3 วันนี้,https://www.naewna.com/inter/610339,2021_10_21
"เปิดตลาดราคาทองคำปรับขึ้น150 รูปพรรณขายออก28,750บาท","สมาคมค้าทองคำ รายงานราคาทองคำ ประจำวันที่ 20ตุลาคม 2564 โดยเปิดตลาดราคาทองคำปรับขึ้น 150ดังนี้ ทองแท่ง รับซื้อ 28,150.00 บาท ขายออก 28,250.00 บาท ทองรูปพรรณ รับซื้อ 27,636.68 บาท ขายออก 28,750.00 บาท",https://www.naewna.com/business/610344,2021_10_21
แค้นหักหลังค้ายา! รวบมือปืนยิงเพื่อนร่วมแก๊งดับ อ้างจำเป็นต้องฆ่ามันเหลืออด,"แค้นหักหลังค้ายา! รวบมือปืนยิงเพื่อนร่วมแก๊งดับ อ้างจำเป็นต้องฆ่ามันเหลืออด 21 ตุลาคม 2564 ภายใต้การอำนวยการสั่งการของ พล.ต.ท.ปิยะ ต๊ะวิชัย ผบช.ภ.5 , พล.ต.ต.ดุลเดชา อาชวะสมิตระกูล ผบก.ภ.จว.น่าน , พล.ต.คณิศร อาสมะ ผบ.มทบ.38 /ผู้อำนวยการศูนย์วิวัฒน์พลเมือง มทบ. 38 , พ.ต.อ.วัชรพันธ์ ปัญญาเนรมิตดี ผกก.สส.ภ.จว.น่าน , พ.ต.อ.ปกรณ์ ภาวิไล ผกก.สภ.เวียงสา เจ้าหน้าที่ตำรวจ พร้อมด้วยเจ้าหน้าที่ทหารประจำศูนย์วิวัฒน์พลเมือง มทบ.38 โดย พ.ท.พิทักษ์ ปันทะนันท์ หัวหน้าชุดครูฝึก ร่วมกันจับกุมนายศิริชัย อายุ 45 ปี อยู่หมู่ 2 ต.ปงสนุก อ.เวียงสา จ.น่าน ตามหมายจับศาลจังหวัดน่าน ลงวันที่ 6 ตุลาคม 2564 โดยกล่าวหาว่า ฆ่าผู้อื่นโดยเจตนา , มีอาวุธปืนและเครื่องกระสุนปืนไว้ในครอบครองโดยไม่ได้รับอนุญาตและพาอาวุธปืนไปในเมือง หมู่บ้าน หรือทางสาธารณะ โดยไม่มีเหตุอันควร โดยจับกุมได้ที่ศูนย์วิวัฒน์พลเมือง มทบ.38 ค่ายสุริยพงษ์ ถ.เทศบาลดำริห์ ต.ในเวียง อ.เมือง จ.น่าน เมื่อวันที่ 20 ตุลาคม 2564 ที่ผ่านมา สืบเนื่องจากเมื่อวันที่ 12 เมษายน 2564 เวลาประมาณ 07.30 น. มีคนร้ายใช้อาวุธปืนยิงนายเอกนรินทร์ จนถึงแก่ความตาย เหตุเกิดที่กลางป่าสวนมะขาม เขตบ้านก๊อด หมู่ 2 ต.ปงสนุก อ.เวียงสา จ.น่าน แล้วหลบหนีไป ซึ่งพนักงานสอบสวนตั้งประเด็นการสืบสวนว่ามาจากความขัดแย้งในด้านการค้ายาเสพติด ซึ่งจากการสืบสวนเชิงลึกพบว่าผู้ตายรับยาบ้ามาจากนายศิริชัย จนกระทั่งกลางเดือนกรกฎาคม 2564 ได้ทำการจับกุมนายศิริชัย ดำเนินคดีในข้อหามียาบ้าไว้ในครอบครอง และเสพ , กลางเดือนกันยายน 2564 จับกุมนายเอ็กซ์ ดำเนินคดีในข้อหา มียาบ้าไว้ในครอบครองและเสพยาบ้า จากการสอบสวนนายเอ็กซ์ ให้การว่า วันเกิดเหตุ ตนซึ่งนอนอยู่ในกระท่อมห่างจากที่เกิดเหตุ 50 เมตร ได้ยินเสียงคนทะเลาะกัน จึงได้ออกไปดูพบนายศิริชัย ถือปืนยาวไทยประดิษฐ์ , นายเบิ้ม , นายเจ และนายกัน ยืนล้อมและโต้เถียงกับผู้ตายเรื่องการหักยาเสพติด ซึ่งพยานได้ยินนายศิริชัย พูดว่า มันเหลืออดแล้ว มันหลายครั้งแล้ว พร้อมกับใช้อาวุธปืนยิงไปศีรษะของผู้ตาย นายเอ็กซ์ได้ตำหนินายศิริชัย ว่า ทำไมทำกันขนาดนี้ นายศิริชัย ตอบว่า มันเหลืออดแล้วจริงๆ จากนั้นนายศิริชัย ข่มขู่ผู้ที่เห็นเหตุการณ์ไม่ให้พูดเรื่องดังกล่าว มิเช่นนั้นอาจจะเป็นเหมือนผู้ตายและได้แยกย้ายกันหลบหนีไป ต่อมาวันที่ 1 ตุลาคม 2564 เจ้าหน้าที่ตำรวจได้ทำการจับกุมตัวนายเจ ดำเนินคดีในข้อหาเสพยาบ้า โดยนายเจ ให้การรับว่าในวันเกิดเหตุตนจะไปซื้อยาบ้าจากนายศิริชัย ในบริเวณที่เกิดเหตุจริง เห็นนายศิริชัย , นายเบิ้ม และนายกัน ล้อมผู้ตายอยู่ และเห็นนายศิริชัย ใช้อาวุธปืนยิงผู้ตาย ตนจึงได้หลบหนีไป เจ้าหน้าที่ตำรวจจึงได้รวบรวมพยานหลักฐาน และขออนุมัติจับกุมนายศิริชัย ต่อศาลจังหวัดน่าน ซึ่งศาลจังหวัดน่านได้อนุมัติหมายจับ และได้สืบสวนทราบว่านายศิริชัย อยู่ระหว่างการบำบัดฟื้นฟูอยู่ที่ศูนย์วิวัฒน์พลเมือง มทบ.38 เจ้าหน้าที่ตำรวจชุดจับกุม จึงได้ประสานศูนย์วิวัฒน์พลเมืองฯ เพื่อเข้าทำการจับกุมนายศิริชัย เมื่อไปถึงที่ศูนย์วิวัฒน์พลเมืองฯ พบตัวนายศิริชัย อยู่ระหว่างรับการบำบัดฟื้นฟูจริง จึงแสดงหมายจับ นายศิริชัย รับว่าเป็นบุคคลตามหมายจับจริง และยังไม่เคยถูกจับกุมในหมายจับนี้มาก่อน จึงได้แจ้งข้อกล่าวหาให้นายศิริชัย โดยกล่าวหาว่า ฆ่าผู้อื่นโดยเจตนา ,มีอาวุธปืนและเครื่องกระสุนปืนไว้ในครอบครองโดยไม่ได้รับอนุญาตและพาอาวุธปืนไปในเมือง หมู่บ้าน หรือทางสาธารณะ โดยไม่มีเหตุอันควร โดยในชั้นจับกุมนายศิริชัย ให้การปฏิเสธตลอดข้อกล่าวหา จึงได้ทำบันทึกจับกุมตัวผู้ต้องหานำส่ง ร.ต.อ.กิตติพัฒน์ ราชภัณฑ์ พนักงานสอบสวน สภ.เวียงสา จ.น่าน เพื่อดำเนินคดีต่อไป -005",https://www.naewna.com/local/610343,2021_10_21
"‘น้ำเหนือ’ไหลผ่านแม่น้ำเจ้าพระยาเฉลี่ย 3,103 ลบ.ม./วินาที ต่ำกว่าคันกั้นน้ำ 1.15 ม.","น้ำเหนือไหลผ่านแม่น้ำเจ้าพระยาเฉลี่ย 3,103 ลบ.ม./วินาที ต่ำกว่าคันกั้นน้ำ 1.15 ม. 21 ตุลาคม 2564 พล.ต.อ.อัศวิน ขวัญเมือง ผู้ว่าราชการกรุงเทพมหานคร (ผู้ว่าฯ กทม.) เปิดเผยถึงสถานการณ์น้ำเหนือไหลผ่านเขื่อนเจ้าพระยา ว่า วันนี้ (เวลา 06.00 น.) ปริมาณน้ำของกรมชลประทานที่อำเภอบางไทรตรวจวัดปริมาณน้ำไหลผ่านกทม. เฉลี่ย 3,103 ลูกบาศก์เมตร (ลบ.ม.) ต่อวินาที ระดับน้ำในแม่น้ำเจ้าพระยาบริเวณปากคลองตลาดของ กทม. อยู่ที่ระดับ 1.85 เมตร จากระดับน้ำทะเลปานกลาง (ม.รทก.) ซึ่งยังต่ำกว่าระดับคันกั้นน้ำแม่น้ำเจ้าพระยาของกรุงเทพมหานครอยู่ 1.15 เมตร จึงยังไม่ส่งผลกระทบในพื้นที่ กทม. โดยวันนี้ฐานน้ำในแม่น้ำเจ้าพระยาจะขึ้นสูงสุดเวลา 18.42 น. ที่ระดับ +1.08 ม.รทก. สำหรับระดับน้ำแนวคันกั้นน้ำด้านตะวันออก ณ ประตูระบายน้ำคลองสอง (สายใต้) อยู่ในระดับปกติ +0.90 (ระดับวิกฤติ +1.80) ประตูระบายน้ำแสนแสบ (มีนบุรี) อยู่ในระดับปกติ +0.59 (ระดับวิกฤติ +0.90) ประตูระบายน้ำลาดกระบัง อยู่ในระดับปกติ +0.31 (ระดับวิกฤติ +0.60) ในรอบ 24 ชั่วโมงที่ผ่านมา (07.00 น.) พื้นที่กรุงเทพมหานครฝนตกเล็กน้อยถึงปานกลาง ปริมาณฝนรวมสูงสุดจุดวัด ประตูระบายน้ำคลองรางจาก-ถนนประชาอุทิศ เขตทุ่งครุ 56.0 มม. จุดวัดสถานีคลองดาวคะนอง เขตธนบุรี 29.5 มม. จุดวัดสำนักงานเขตจอมทอง 28.5 มม. จุดวัดสำนักงานเขตบางกอกน้อย 27.0 มม. ไม่มีรายงานจุดเร่งการระบายน้ำในถนนสายหลัก อย่างไรก็ตาม ในช่วงวันที่ 23 - 30 ต.ค.64 ระดับน้ำในแม่น้ำเจ้าพระยาบริเวณท้ายเขื่อนเจ้าพระยา มีระดับน้ำเพิ่มสูงขึ้นจากปัจจุบัน ประมาณ 0.20-0.40 เมตร จึงขอให้ชุมชนที่อยู่นอกคันกั้นน้ำแม่น้ำเจ้าพระยา 11 ชุมชน 239 ครัวเรือน ในพื้นที่ 7 เขต ติดตามสถานการณ์น้ำอย่างใกล้ชิด ทั้งนี้ ประชาชนสามารถติดตามสถานการณ์น้ำผ่านทางเว็บไซต์ของสำนักการระบายน้ำ https://dds.bangkok.go.th/ ตลอด 24 ชั่วโมง ทั้งนี้ เมื่อวันที่ 20 ตุลาคม 2564 ที่ผ่านมา ปริมาณน้ำของกรมชลประทานที่อำเภอบางไทรตรวจวัดปริมาณน้ำไหลผ่านกทม. เฉลี่ย 3,051 ลูกบาศก์เมตรต่อวินาที ระดับน้ำในแม่น้ำเจ้าพระยาบริเวณปากคลองตลาดของ กทม. อยู่ที่ระดับ 1.97 เมตร จากระดับน้ำทะเลปานกลาง (ม.รทก.) ซึ่งยังต่ำกว่าระดับคันกั้นน้ำแม่น้ำเจ้าพระยาของกรุงเทพมหานครอยู่ 1.03 เมตร จึงยังไม่ส่งผลกระทบในพื้นที่ กทม. -005",https://www.naewna.com/local/610347,2021_10_21
'ญี่ปุ่น'เตือนภัยระดับ 3 'ภูเขาไฟอะโสะ'ปะทุบนเกาะคิวชู,"21 ต.ค.64 สำนักข่าวซินหัวรายงานว่า สำนักอุตุนิยมวิทยาญี่ปุ่น (JMA) รายงานการปะทุของภูเขาไฟอะโสะในจังหวัดคุมาโมโตะ ภูมิภาคคิวชูหรือเกาะทางตะวันตกเฉียงใต้ของประเทศ ฮิโรคาสุ มัตสึโนะ หัวหน้าคณะรัฐมนตรีญี่ปุ่นแถลงต่อสื่อในกรุงโตเกียว ว่ายังไม่มีรายงานการพบผู้ได้รับบาดเจ็บจากเหตุดังกล่าวนับถึงปัจจุบัน และหน่วยงานท้องถิ่นกำลังเร่งทำงานเพื่อประเมินว่ามีนักปีนเขาติดค้างอยู่บนภูเขาไฟหรือไม่ สำนักฯ ระบุว่าการปะทุของภูเขาไฟเกิดขึ้นที่ปากปล่องภูเขาไฟนากาดาเกะ หมายเลข 1 (No. 1 Nakadake crater) เมื่อเวลา 11.43 น. ตามเวลาท้องถิ่น โดยควันพวยพุ่งออกมาจากยอดภูเขาไฟดังกล่าว รายงานระบุว่าเถ้าภูเขาไฟได้ลอยจากปากปล่องภูเขาไฟไปไกลกว่า 1 กิโลเมตร และลอยสูงราว 3,500 เมตร นอกจากนี้พื้นที่ในรัศมี 2 กิโลเมตร อาจเผชิญเมฆจากเถ้าภูเขาไฟ สำนักฯ ยกระดับการเตือนภัยภูเขาไฟอะโสะเป็นระดับ 3 จากทั้งหมด 5 ระดับ พร้อมเรียกร้องให้ประชาชนไม่เข้าใกล้ภูเขาไฟและเตรียมรับมือกับเถ้าถ่านจำนวนมาก ทั้งนี้ เมื่อวันพุธที่ผ่านมา (13 ต.ค.) มีรายงานพบน้ำร้อนใต้ดินและแมกมาที่ภูเขาไฟอะโสะ โดยในอดีตภูเขาไฟแห่งนี้เคยปะทุมาแล้วหลายครั้งและส่งผลให้มีผู้เสียชีวิตหลายราย และ ในปี 2016 ภูเขาไฟอะโสะเคยพ่นเถ้าถ่านสูงเหนือระดับน้ำทะเลถึง 11 กิโลเมตร ที่มาxinhuathai",https://www.naewna.com/inter/610345,2021_10_21
'บิ๊กป้อม'สั่งกวาดล้างใหญ่ขบวนการค้ามนุษย์ ขู่จนท.รัฐมีเอี่ยวโดนแน่,เมื่อวันที่ 21 ตุลาคม 2564 พล.อ.คงชีพ ตันตระวาณิชย์ โฆษกกระทรวงกลาโหม เปิดเผยว่า พล.อ.ประวิตร วงษ์สุวรรณ รองนายกรัฐมนตรี ยังไม่พอใจการขับเคลื่อนแก้ปัญหาการค้ามนุษย์ที่ผ่านมา โดยพบรายงานการทุจริตและการมีส่วนร่วมของเจ้าหน้าที่รัฐ ทั้งทหาร ตำรวจ และฝ่ายปกครอง เข้าไปเกี่ยวข้องกับการค้ามนุษย์รวมทั้งมีแรงงานภาคบังคับอยู่ในกลุ่มแรงงานข้ามชาติในหลายอุตสาหกรรมของไทย โดยเฉพาะแรงงานประมง ซึ่งไม่ระบุแยกผู้เสียหายจากการค้ามนุษย์ด้านแรงงานอันเป็นอุปสรรคต่อการต่อต้านการค้ามนุษย์ที่สำคัญ โดย พล.อ.ประวิตร ได้ย้ำสั่งการหน่วยงานข่าว ติดตามเชิงลึกความเชื่อมโยงขบวนการลักลอบนำพาคนต่างด้าวเข้าไทยกับขบวนการค้ามนุษย์และเจ้าหน้าที่รัฐ โดยให้รายงานให้ทราบในทุกสัปดาห์พร้อมทั้งขอให้กระทรวงกลาโหม และกระทรวงแรงงาน ประสานกับตำรวจ และทหาร เปิดรับแจ้งเบาะแสจากภาคประชาชน เข้าพิสูจน์ทราบและเปิดปฏิบัติการกวาดล้างใหญ่ขบวนการเครือข่ายค้ามนุษย์ ทั้งพื้นที่ชายแดนและพื้นที่ชั้นในต่อเนื่องกันไป โดยให้ขยายผลสู่การบังคับใช้กฎหมาย และดำเนินคดีกับผู้ร่วมขบวนการทุกรายไม่มียกเว้นทั้งนี้ หากมีเจ้าหน้าที่รัฐเกี่ยวข้อง รับประโยชน์ ละเลย และเพิกเฉย ให้สอบสวนเอาผิดทั้งวินัยและอาญา ยึดทรัพย์ และปลดออกจากราชการทุกราย พล.อ.ประวิตรยังได้ย้ำให้กระทรวงแรงงานร่วมกับเจ้าหน้าที่ตำรวจ ตรวจสอบสถานประกอบการ โรงงาน ที่พักคนงาน โดยเฉพาะแหล่งค้าประเวณีและแรงงานภาคประมงโดยให้ประสานกระทรวงการพัฒนาสังคมและความมั่นคงของมนุษย์ให้ความสำคัญเร่งเข้าไปคุ้มครองช่วยเหลือเหยื่อหรือผู้เสียหายที่ถูกกักขัง หน่วงเหนี่ยวกรรโชกทรัพย์ หรือบังคับข่มขืน และนำเข้าสู่สถานคุ้มครองของรัฐโดยเร็วพร้อมกำชับหัวหน้าส่วนราชการ ต้องร่วมลงรับผิดชอบ ติดตามกำกับ ขยายผลพิสูจน์ทราบและร่วมทำลายเครือข่ายขบวนการค้ามนุษย์ที่ยังมีอยู่ให้สิ้น - 006,https://www.naewna.com/local/610348,2021_10_21
'รพ.อุดรธานี'ร่อนหนังสือชี้แจง หลังมีกลุ่มจนท.อ้างไม่ได้ค่าเสี่ยงภัยโควิด,"รพ.อุดรธานี ออกแถลงการณ์ กรณีเจ้าหน้าที่รวมกลุ่มประท้วงร้องทุกข์ ด้านหน้า รพ.อุดรธานี หลังพยาบาลอ้างไม่ได้รับเงินตอบแทนเสี่ยงภัยโควิด-19 กลุ่มพยาบาลทำหนังสือแย้งทันทีผู้บริหารไม่ใส่ใจผู้ใต้บังคับบัญชา ไม่ยอมรับความผิดพลาด เจ้าหน้าที่ฯ เสียขวัญและกำลังใจ วานนี้ 20 ต.ค.64 ผู้สื่อข่าวรายงานความคืบหน้า จากกรณีพยาบาลและบุคลากรสาธารณสุขโรงพยาบาลอุดรธานี ได้มารวมกันทำกิจกรรมทวงขอค่าตอบแทน โควิด -19 เหตุท้อใจเพราะผู้บังคับบัญชาเลือกปฏิบัติเบิกจ่ายเงินค่าตอบแทนโควิดเพิ่ม 1 เปอร์เซ็นต์เป็นรายคน จากจำนวนบุคลากร 3,500 คน ได้แค่ 600 คนเท่านั้น ล่าสุดทางโรงพยาบาลอุดรธานี ได้ออกแถลงการณ์ เรื่อง กรณีเจ้าหน้าที่รวมกลุ่มประท้วงร้องทุกข์ด้านหน้า โรงพยาบาลอุดรธานี โดยมีข้อชี้แจงหลายข้อ พอสรุปจากแถลงการณ์ของโรงพยาบาลอุดรธานี ได้ว่า ด้วยในวันจันทร์ที่ 18 ตุลาคม 2564 ได้มีกลุ่มบุคลากรทางการแพทย์ของโรงพยาบาลอุดรธานี รวมกลุ่มชุมนุมเพื่อร้องทุกข์ ดังนี้ 1. ขอรับเงินเพิ่มพิเศษสำหรับบุคลากรสาธารณสุขผู้ปฏิบัติงานในสถานการณ์ระบาดของโรคติดเชื้อไวรัสโคโรนา 2019 เดือนมีนาคม ถึง กันยายน 2563 2. ขอรับค่าตอบแทนเสี่ยงภัยของเจ้าหน้าที่ที่ปฏิบัติงานในการเฝ้าระวัง สอบสวน ป้องกัน ควบคุม และรักษาผู้ป่วยโรคติดเชื้อไวรัสโคโรนา 2019 (COVID-19) และ 3.. ขอเลื่อนเงินเดือนกรณีพิเศษนอกเหนือโควตาปกติ กรณีผู้ปฏิบัติงานในสถานการณ์ระบาดของโรคติดเชื้อไวรัสโควิด-19 โดยเรื่องดังกล่าว โรงพยาบาลอุดรธานี ได้รับเรื่องตั้งแต่วันที่ 27 ก.ย.64 และได้ดำเนินการประชุมชี้แจงต่อกลุ่มผู้ร้องทุกข์และดำเนินการติดประกาศคำชี้แจงในโรงพยาบาล เมื่อวันที่ 30 ก.ย.64 มีรายละเอียดดังนี้ 1. การเบิกจ่ายเงินเพิ่มพิเศษสำหรับบุคลากรสาธารณสุขผู้ปฏิบัติงานในสถานการณ์ระบาดของโรคติดเชื้อไวรัสโควิด 19 ตั้งแต่เดือน มี.ค.63-ก.ย.63 โรงพยาบาลอุดรธานี ได้ส่งรายชื่อผู้ปฏิบัติงานทั้งหมดขออุทธรณ์ตามหลักเกณฑ์และวิธีปฏิบัติที่กระทรวงการคลังกำหนด ปัจจุบันอยู่ในระหว่างการดำเนินการของกองบริหารการคลัง สำนักงานปลัดกระทรวงสาธารณสุขที่จะโอนเงินให้แก่โรงพยาบาลอุดรธานี จึงยังไม่มีคำสั่งการเบิกจ่ายเงินเพิ่มพิเศษให้แก่บุคลากรสาธารณสุข 2. การเบิกจ่ายค่าตอบแทนเสี่ยงภัยรายผลัด รายคาบของเจ้าหน้าที่ที่ปฏิบัติงานในการเฝ้าระวังสอบสวน ป้องกัน ควบคุมและรักษาผู้ป่วยโรคติดเชื้อไวรัสโควิด-19 ทางโรงพยาบาลอุดรธานีได้เบิกจ่ายเดือนเม.ย. -มิ.ย.64 ให้แก่เจ้าหน้าที่แล้ว คงเหลือเดือนก.ค. - ก.ย.64 ซึ่งอยู่ในระหว่างการตรวจสอบเอกสารหลักฐานการเบิกจ่าย เมื่อถูกต้องครบถ้วนแล้วจะดำเนินการเบิกจ่ายต่อไป ขณะที่มีหนังสือคำแย้งกลุ่มจากพยาบาลและบุคลากรรพ.อุดรธานี ก็ชี้แจงว่า จากกรณีรพ.อุดรธานี ได้ออกแถลงการณ์ในวันนี้ โดยแจ้งว่า จากข้อเท็จจริงที่กลุ่มผู้ร้องทุกข์ ได้ชี้แจงข้างต้นแล้วนั้น ล้วนแล้วแต่มีหลักฐานแสดงเชิง ประจักษ์ทั้งสิ้น ดังนั้น จากการหนังสือแถลงการณ์ของโรงพยาบาลอุดรธานี แสดงให้เห็นว่า ผู้บริหารโรงพยาบาลอุดรธานี นำโดยผู้อำนวยการโรงพยาบาลอุดรธานีและทีมผู้บริหารฯ มิได้มีเจตนา และจริงใจในการขอยื่นอุทธรณ์ของปัญหาที่เกิดขึ้นกับเจ้าหน้าที่โรงพยาบาลอุดรธานีเลย แต่กลับออกมาแถลงการณ์ แบบไม่ยอมรับความผิดพลาด จนทำให้บุคลากรโรงพยาบาลขาดโอกาส ขาดขวัญ กำลังใจในการปฏิบัติงานสถานการณ์โรคระบาดโควิดที่เป็นอยู่ขณะนี้ . 009",https://www.naewna.com/local/610351,2021_10_21
วันนี้วันดี! 'วันออกพรรษา' พุทธศาสนิกชนใส่แมสก์ เข้าวัดทำบุญขอพร,บรรยากาศทำบุญวันออกพรรษา New Normal จังหวัดสมุทรปราการ หยุดติดต่อกัน 4 วัน ประชาชนพาครอบครัวเข้าวัดคึกคัก 21 ตุลาคม 2564 เมื่อเวลา 08.00 น. บรรยากาศทำบุญวันออกพรรษา แบบ New Normal ที่จังหวัดสมุทรปราการ เป็นไปอย่างคึกคักตั้งแต่ช่วงเช้า พุทธศาสนิกชนชาวจังหวัดสมุทรปราการแต่งกายด้วยเสื้อผ้าโทนสีขาว และสีสดใส พร้อมครอบครัว จำนวนมากนำอาหารคาว หวาน ดอกไม้ธูปเทียนออกมาทำบุญที่วัดใหม่บางปลากด ในวันออกพรรษาขอพรเพื่อความเป็นสิริมงคลแก่ตนเองและครอบครัว โดยพุทธศาสนิกชนส่วนใหญ่ จะสวมใส่หน้ากากอนามัย หรือหน้ากากผ้า และเว้นระยะห่างระหว่างผู้อื่นเท่าที่จะทำได้ เพื่อป้องกันการแพร่ระบาดของเชื้อไวรัส COVID – 19 ตามมาตรการป้องกันการแพร่ระบาดของโรค COVID 19 อย่างคึกคัก ซึ่งในเดือนนี้มีวันหยุดติดต่อกันจำนวน 4 วันคือ วันที่ 21-22 ตุลาคม โดยวันที่ 21 ตุลาคมเป็นวันหยุดของภาคกลางในเทศกาลวันออกพรรษา วันที่ 22 ตุลาคม เป็นวันหยุดชดเชยวันปิยมหาราช วันที่ 23 ต.ค.วันปิยมหาราชและวันที่ 24 ต.ค.วันอาทิตย์ สำหรับในปี 2564 เทศกาลงานบุญวันออกพรรษาหรือวันมหาปวารณา ตรงกับวันที่ 21 ต.ค.64 งานบุญประเพณีตักบาตรเทโวหรือตักบาตรเทโวโรหณะ ตรงกับวันที่ 22 ต.ค.2564 และงานเทศกาลกฐิน ตั้งแต่วันที่ 23-31 ต.ค.2564 ชาวสงขลาออกมาทำบุญตักบาตรพระสงฆ์ในวันออกพรรษา ท่ามกลางสายฝนที่ตกโปรยปรายในช่วงเช้า บรรยากาศวันออกพรรษาเมื่อช่วงเช้าวันนี้(21ต.ค.64) ที่ บริเวณย่านการค้าวชิรา ถนนทะเลหลวง อ.เมือง จ.สงขลา ท่ามกลางสายฝนที่ตกโปรยปรายลงมาตลอดเวลา พุทธศาสนิกชนชาวสงขลาพร้อมครอบครัวนำอาหารคาว หวาน ดอกไม้ธูปเทียนออกมาทำบุญตักบาตรพระสงฆ์ เพื่อความเป็นสิริมงคลแก่ตนเองและครอบครัว รวมทั้งถวายเป็นพระราชกุศลแด่สมเด็จพระศรีนครินทราบรมราชชนนีหรือสมเด็จย่า เนื่องในวันพระราชสมภพ 21 ตุลาคม 2564 ซึ่งตรงกับวันออกพรรษาในปีนี้พอดี วันนี้แม้ว่าจะมีฝนตกโปรยปรายลงมาตลอดเวลา ก็มีประชาชนออกมาทำบุญตักบาตรพระสงฆ์ในวันออกพรรษาในเขตเทศบาลนครสงขลา ที่ออกมารับบิณฑบาตไม่มากเพราะฝนตก อีกทั้งเป็นช่วงวิกฤติโควิด-19 ประชาชนสวมหน้ากากอนามัยหรือหน้ากากผ้ากันทุกคน รวมทั้งพระสงฆ์ที่เดินรับบิณฑบาตจากญาติโยมก็สวมหน้ากากอนามัยทุกรูป เพื่อป้องกันตนเองด้วยเช่นเดียวกัน รวมทั้งการเว้นระยะห่างในการเข้ารับบิณฑบาตด้วย ในช่วงเทศกาลออกพรรษาปีนี้ ทางเทศบาลนครสงขลา งดจัดพิธีแห่ผ้าห่มองค์พระเจดีย์บนเขาตังกวน พิธีตักบาตรเทโว และงานประเพณีลากพระ ประจำปี 2564 เนื่องจาก ในช่วงนี้มีการแพร่ระบาดของเชื้อไวรัสโควิค 19 ในพื้นที่จังหวัดสงขลาอย่างกว้างขวางและมีผู้ติดเชื้อโควิด-19 อย่างต่อเนื่องทุกวัน จึงจำเป็นต้องงดกิจกรรมออกพรรษาทั้งหมด เพื่อไม่ให้มีการรวมตัวของประชาชนจำนวนมาก และป้องกันการแพร่กระจายเชื้อไวรัสโควิด-19 สำหรับวันออกพรรษาหรือวันปวารณาออกพรรษา เป็นวันสำคัญทางพุทธศาสนาวันหนึ่ง เนื่องจากเป็นวันสิ้นสุดช่วงฤดูจำพรรษาเป็นระยะเวลา 3 เดือนของพระสงฆ์เถรวาท ซึ่งจะเป็นวันที่พระสงฆ์จะทำสังฆกรรมปวารณาออกพรรษากันทั้งนี้วันออกพรรษา ตรงกับวัน ขึ้น 15 ค่ำกลางเดือน 11 หรือในราวเดือนตุลาคม วันออกพรรษา เป็นวัน สิ้นสุดการจำพรรษาของพระภิกษุสงฆ์ที่อยู่ร่วมกันในวัดที่ซึ่งอธิษฐานเข้าพรรษาตลอดระยะเวลา 3 เดือน เมื่อทำพิธีออกพรรษาแล้ว พระภิกษุสงฆ์สามารถจาริกไปในสถานที่ต่างๆ เพื่อเผยแพร่พระธรรมคำสั่งสอนขององค์สมเด็จพระสัมมาสัมพุทธเจ้า ได้ตามความประสงค์โดยไม่จำเป็นต้องกลับมาค้างแรม ณ วัดที่ตนสังกัด ในระยะเวลาที่เข้าพรรษาการประกอบพิธีในวันออกพรรษาที่สำคัญนี้ เหล่าพุทธศาสนิกชนจะนิยมทำบุญกุศลเป็นกรณีพิเศษ เช่น ตักบาตรในตอนเช้า ถวายสังฆทาน ไปทำบุญที่วัด ถวายภัตตาหาร ฟังพระธรรมเทศนา และมีการตักบาตรเทโวในวันรุ่งขึ้นดังกล่าว. 012,https://www.naewna.com/likesara/610346,2021_10_21
พสกนิกรพากันเข้าวัดทำบุญ  เนื่องในวันออกพรรษา,พสกนิกรพากันเข้าวัดทำบุญ เนื่องในวันออกพรรษา 21 ตุลาคม 2564 พุทธศาสนิกชนต่างเข้าไปทำบุญภายในวัด เนื่องในวันปวารณาออกพรรษา หลังจากที่รัฐบาลได้ประกาศให้เป็นวันหยุดพิเศษประจำภาคกลาง เพื่อกระตุ้นเศรษฐกิจและส่งเสริมการท่องเที่ยวภายในประเทศ ณ วัด พระยาสุเรนทร์ . 009,https://www.naewna.com/likesara/610353,2021_10_21
22 ส.ส.ใต้ ปชป.พร้อมผนึกกำลังทวงคืนเก้าอี้ ดัน'จุรินทร์'นั่งนายกรัฐมนตรี,เมื่อวันที่ 21 ตุลาคม 2564 ที่โรงแรมศิวา รอยัล อ.เมือง จ.พัทลุง นายนริศ ขำนุรักษ์ ส.ส.พัทลุง พรรคประชาธิปัตย์ กล่าวถึงผลการประชุม ส.ส.ภาคใต้ เกี่ยวกับการจัดทัพเตรียมการเลือกตั้งครั้งหน้า วานนี้ (20 ต.ค.) ว่า บรรยากาศในที่ประชุมเป็นไปด้วยดี เพราะทุกคนมุ่งมั่นที่จะช่วยพรรค และผลักดันพรรค หัวหน้าพรรคให้ประสบความสำเร็จให้ได้ ส่วนเรื่องในการประชุมวานนี้มีอยู่ด้วยกัน 3 เรื่อง เรื่องที่ 1 คือสมาชิกขอให้พรรคได้จัดทำนโยบายแก้ไขปัญหาและพัฒนาภาคใต้โดยเร็วที่สุด เพราะภาคใต้นั้นพรรคประชาธิปัตย์มีนโยบายและมีผลงาน ดังนั้น การปรับนโยบายใหม่เพื่อใช้ในการเลือกตั้งครั้งหน้าจึงมีความสำคัญและมีความจำเป็น ซึ่งการทำนโยบายของพรรคจะได้จัดเวทีเพื่อให้ประชาชนมีส่วนร่วม 3เวที ภาคใต้ตอนบน ภาคใต้ตอนกลาง และภาคใต้ตอนล่าง เรื่องที่ 2 ส.ส.ภาคใต้ 22 ที่นั่ง จะได้ร่วมมือกันเพื่อทวงคืนจำนวน ส.ส.ให้ได้มากที่สุด และมั่นใจว่าจะได้มากกว่าเดิม เรื่องที่ 3 ที่ประชุมเห็นพ้องต้องกันว่า นายจุรินทร์ ลักษณวิศิษฏ์ หัวหน้าพรรคประชาธิปัตย์ เหมาะสมที่จะดำรงตำแหน่งนายกรัฐมนตรี และ ส.ส.ทุกคนก็พร้อมสนับสนุนให้หัวหน้าพรรคได้เป็นนายกรัฐมนตรี โดยจะทุ่มเททำงานอย่างสุดความสามารถ ส่วนเรื่องการวางตัวผู้สมัครในจังหวัดพัทลุงนั้น นายนริศ กล่าวว่า พรรคได้เตรียมความพร้อมไว้ระดับหนึ่ง แต่ที่ยังไม่เคาะตัวผู้สมัครเป็น เพราะยังมีเวลา แต่ได้เตรียมทุกเรื่องไว้แล้ว และอดีต ส.ส.สุพัชรี ธรรมเพชร ก็มีความพร้อมด้วย ซึ่งในพัทลุงเราอยู่ที่นี่และได้รับความนิยมมายาวนาน ก็เชื่อมั่นว่าเราสามารถทวงคืน จ.พัทลุง มาได้ครบทั้ง 3 เขต สำหรับ ดร.อะห์มัด อิสันประธานกรรมการสำนักงานคณะกรรมการอิสลามประจำจังหวัดพัทลุง และรองประธานสมาพันธ์กรรมการอิสลาม15 จังหวัดภาคใต้ ได้ให้สัมภาษณ์เกี่ยวกับแนวทางทำพื้นที่ จ.พัทลุง ว่า พรรคประชาธิปัตย์เป็นพรรคที่ครองใจพี่น้องชาวภาคใต้มายาวนาน และ จ.พัทลุง ก็เป็นอีกจังหวัดที่มี ส.ส.นริศ ขำนุรักษ์ เป็นมุสลิม และให้ความสำคัญกับทุกศาสนา ซึ่งพี่น้องมุสลิม พี่น้องต่างศาสนาก็ให้การไว้วางใจ รวมทั้งเป็นผู้มีบุคลิกและมีความสามารถ ผ่านประสบการณ์มามาก ดังนั้น จึงขอกำลังใจให้ทุกท่านสนับสนุนต่อไป - 006,https://www.naewna.com/politic/610357,2021_10_21
เยือนร้านดัง! 'รัสเซลล์ โครว์'โผล่ร้าน'เจ๊ไฝ' บุกชิมเมนูเด็ด,21 ต.ค.64เคลื่อนไหวอีกครั้งสำหรับ รัสเซล โครว์ นักแสดงฮอลลีวูดชื่อดังวัย 57 ปี หลังจากเรียกเสียงฮือฮาจากการโพสต์ภาพบรรยากาศขณะเดินทางมาถ่ายทำภาพยนตร์ในประเทศไทย โดยหนึ่งในนั้นเป็นภาพสายสัญญาณพาดผ่านวิวท้องฟ้าในเมือง จนกลายเป็นที่วิพากษ์วิจารณ์เป็นวงกว้างและทั่วโลก และเมื่อวานได้มีการโพสต์ภาพ โดยล่าสุด ในทวิตเตอร์ของรัสเซลล์ โครว์ ได้โพสต์ภาพชุด Lost in Bangkok ชุดที่ 5 เป็นภาพเซลฟี่ตัวเองนั่งอยู่ในร้านอาหารพร้อมภาพของเจ๊ไฝที่กำลังทำอาหารอยู่หน้ากระทะขณะที่ในอินสตาแกรมของเจ๊ไฝ@jayfaibangkokก็ได้โพสต์ภาพ ที่เจ๊ไฝชักภาพคู่กับนักแสดงฮอลลีวู้ดรุ่นใหญ่ไว้เป็นที่ระลึกเช่นเดียวกัน พร้อมเขียนแคปชั่นล้ออีกฝ่ายว่าFound in Bangkok #5,https://www.naewna.com/entertain/610355,2021_10_21
โคกอีโด่ยวัลเลย์! 'โคก หนอง นา บวร' โมเดล วัดป่าศรีแสงธรรม แห่งเมืองดอกบัว,คำบอกเล่าของ ตรีนุช เทียนทอง รัฐมนตรีว่าการกระทรวงศึกษาธิการ (รมว.ศธ.) ที่บอกเล่าถึงการเป็นพระนักพัฒนาของท่าน พระปัญญาวชิรโมลี ทำให้ความเป็นพระนักพัฒนาแห่งเมืองดอกบัวโดดเด่นขึ้น ในช่วงสัปดาห์นี้ แต่ไม่เพียงแค่ปรากฎการณ์จุดพลุเท่านั้น นี่หมายถึงสัญญาณตอบรับของ รมว.ศธ. ซึ่งเป็น ก้าวสำคัญ ของการเดินหน้า โคก หนอง นา โมเดล ไปสู่ โคก หนอง นา บวร ตามไอเดียของ สุทธิพงษ์ จุลเจริญ ปลัดกระทรวงมหาดไทย หรือ ปลัดเก่ง รัฐมนตรีว่าการกระทรวงศึกษาธิการ โพสต์ผ่านเฟสต์บุ๊กส่วนตัวชื่อ ตรีนุช เทียนทอง ว่า #โคกอีโด่ยวัลเลย์ พระปัญญาวชิรโมลี พระนักพัฒนาแห่งตำบลห้วยยาง อำเภอโขงเจียม จังหวัดอุบลราชธานี ได้เปลี่ยนพื้นที่กลางป่าจำนวน 14 ไร่ ให้กลายเป็นแหล่งเรียนรู้ด้านพลังงานทดแทน และการพึ่งพาตนเอง จนมีชื่อเสียงไปไกลถึงต่างประเทศ นักเรียนที่นี่ สามารถปลูกข้าว ทำเกษตรอินทรีย์เป็นอาหารกลางวัน สร้างบ้านดินด้วยเทคนิคเอิร์ธแบก สูบน้ำด้วยพลังงานแสงอาทิตย์ควบคุมการเปิดปิดด้วยระบบ IOT และมีการบริหารจัดการระบบผลิตไฟฟ้าด้วยพลังงานแสงอาทิตย์ ระบบกักเก็บพลังงาน สมาร์ทมิเตอร์และระบบสื่อสารทางไกลไร้สาย พร้อมระบบซื้อขายไฟฟ้าแบบ Peer to Peer (P2P) ด้วยเทคโนโลยีบล็อกเชน (Blockchain) เรียกว่า สมาร์ทกริดศรีแสงธรรม หรือ ERC Sandbox ซึ่งยังมีอีกหลายกิจกรรมที่น้องๆ ได้เรียนรู้จากการลงมือทำ เรียกว่าเป็น Active Learning ที่ผสมผสานระหว่างหลักสูตรแกนกลางฯ และองค์ความรู้ท้องถิ่นอย่างลงตัว ทั้งหมดนี้ เป็นส่วนหนึ่งของสิ่งที่ดิฉันได้พบระหว่างการลงพื้นที่ตรวจเยี่ยมโครงการพลังงานทดแทน ศูนย์การเรียนรู้ต้นแบบโคก หนอง นา ณ วัดป่าศรีแสงธรรม ต.ห้วยยาง อ.โขงเจียม จ.อุบลราชธานี พร้อมด้วยท่านนายกรัฐมนตรีและคณะ เมื่อวันศุกร์ที่ผ่านมา (15/10/64) ทำให้ดิฉันมีโอกาสเรียนรู้และเก็บความประทับใจจาก #โรงเรียนศรีแสงธรรม มาแบ่งปันให้ท่านผู้อ่านค่ะ#ตรีนุชเทียนทอง รัฐมนตรีว่าการกระทรวงศึกษาธิการ โพสต์ถึง โคกอีโด่ยวัลเลย์ ซึ่งเป็นชื่อที่สื่อถึงโครงการใหญ่ คือ โครงการ โคก หนอง นา โมเดลที่โรงเรียนศรีแสงธรรม ในวันที่ 19 ตุลาคม 2564 และ ก่อนหน้าเพียงวันเดียว คือ วันที่ 18 ตุลาคม 2564 สุทธิพงษ์ จุลเจริญ ปลัดกระทรวงมหาดไทย ได้ทำหนังสืออย่างเป็นทางการเรื่องแต่งตั้งที่ปรึกษาปลัดกระทรวงมหาดไทย 2 ฉบับ ถึงพระปัญญาวชิรโมลี เจ้าอาวาสวัดป่าศรีแสงธรรม ต.ห้วงยาง อ.โขงเจียม จ.อุบลราชธานี และ พระพิพัฒน์วชิโรภาส ผู้อำนวยการศูนย์พุทธธรรมสมเด็จพระมหาธีราจารย์ ป่าดงใหญ่วังอ้อ ต.หัวดอน อ.เขื่องใน จ.อุบลราชธานี โดยมีหน้าที่ให้คำปรึกษาและเสนอแนะแนวทางการดำเนินงานที่เหมาะสมในประเด็นต่างๆ ที่เห็นว่ามีความสำคัญและเป็นประโยชน์ต่อการบริหารและการขับเคลื่อนงานของกระทรวงมหาดไทย เรียกว่า เป็นมิติแรกของประเทศไทยที่ ข้าราชการ ได้มีการกราบนมัสการเรียนเชิญพระเถรานุเถระเป็นลายลักษณ์อักษรเข้าไปนั่งตำแหน่ง ที่ปรึกษาปลัดกระทรวงมหาดไทย ขณะที่ปัญญาวชิรโมลีนั้น เดินหน้าเรื่องเกษตรให้แก่เยาวชนและชุมชนให้นักเรียนรู้จักวิธีดำนา และเกี่ยวข้าวเอง จนปัจจุบันเปลี่ยนพื้นที่เป็นแปลงสาธิต โคก หนอง นา รวมทั้งได้รับพระราชทานชื่อโครงการว่า โครงการพระราชทานโคกหนองนา แห่งน้ำใจและความหวัง วัดป่าศรีแสงธรรม รวมทั้งพระบาทสมเด็จพระเจ้าอยู่หัวฯ รัชกาลที่ 10 ยังได้พระราชทานทรัพย์ส่วนพระองค์มาสร้างศาลาปฏิบัติธรรมชื่อ ศาลาปฏิบัติธรรม โคก หนอง นา ณ วัดป่าศรีแสงธรรม เพื่อถวายเป็นพุทธบูชา ซึ่งท่านปัญญาวชิรโมลียังเป็นผู้ก่อตั้ง โรงเรียนศรีแสงธรรม มีอีกชื่อว่า โรงเรียนเสียดายแดด มีนักเรียนในโรงเรียนราว 200 ชีวิต ท่านปัญญาวชิรโมลียังดำเนินโครงการความมั่นคงทางอาหาร หรือ Food Bank โดยมีเป้าหมายพิชิตความอดอยาก โดยเน้นพลังงานธรรมชาติอย่าง โซล่าร์เซลล์ ล่าสุดเปิดร้านกาแฟเล็กๆ ชื่อ โคกอีโด่ยวัลเล่ย์ วันแรกของการเปิดร้านมียอดขาย 300 แก้ว สำหรับโครงการโซล่าร์เซลล์ มีท่านพิพัฒน์วชิโรภาสที่จับเรื่องโซล่าร์เซลล์พัฒนาชุมชน ภายใต้แนวคิด โคก หนอง นา บวร เป็นหลักหัวใจการพัฒนาท้องถิ่นทั่วประเทศไทย เพราะฉะนั้น มิติแห่งการปกครองที่เชื่อมโยงกับพระสงฆ์ พระนักพัฒนา เข้ามามีบทบาทด้านการบ้านการเมืองการปกครองท้องถิ่นไปจนถึงระดับประเทศ จึงเป็นมิติใหม่สำหรับประเทศไทยในปี 2564 และ กระทรวงศึกษาธิการก็ส่งสัญญาณตอบรับพร้อมเป็นแรงผลักดัน โคก หนอง นา บวร ไปสู่เยาวชนไทย - 003,https://www.naewna.com/likesara/610356,2021_10_21
สาวแจ้งจับเพื่อนตัวแสบ! หลอกลงทุนส่งออกสินค้าชายแดน สูญเงินนับล้าน,"21 ตุลาคม 2564 เจ้าหน้าที่ตำรวจ สภ.แม่สายเร่งติดตามสืบสวนสอบสวนกรณีมีกลุ่มหญิงสาวจำนวนหนึ่ง เดินทางไปแจ้งความร้องทุกข์ต่อ พ.ต.ท.ชนาวิญ สินธุยะ พนักงานสอบสวน สภ.แม่สาย เมื่อวันที่ 20 ต.ค.ที่ผ่านมาว่าได้ถูกหลอกให้ร่วมลงทุนค้าชายแดนส่งออกสินค้า โดยผู้เสียหายระบุว่า เมื่อวันที่ 24 ส.ค.ที่ผ่านมา ได้รับการชักชวนจาก น.ส.ณฐมน อายุ 27 ปี ซึ่งเป็นเพื่อนสมัยเรียนอยู่ชั้นมัธยมศึกษา ให้ร่วมลงทุนค้าขายชายแดนผ่าน อ.แม่สาย-จ.ท่าขี้เหล็ก ประเทศเมียนมา ซึ่งอ้างว่ากำลังระดมทุนเพื่อส่งออกเครื่องใช้ไฟฟ้าไปยังประเทศเมียนมา และจะแบ่งปันผลกำไรให้ร้อยละ 7 ซึ่งผู้เสียหายหลงเชื่อเพราะเห็นว่าเป็นเพื่อนกันด้วยจึงได้โอนเงินไปให้ น.ส.ณฐมนคนละหลายครั้ง ทั้งนี้มีอยู่รายหนึ่ง ได้โอนเงินผ่านบัญชีธนาคารกสิกรไทย 4 ครั้ง ครั้งแรกเมื่อวันที่ 11 ก.ย. จำนวน 100,000 บาท วันเดียวกันโอนครั้งที่ 2 อีก 100,000 บาท ครั้งที่ 3 โอนวันที่ 24 ก.ย. จำนวน 220,000 บาท และครั้งที่ 4 โอนวันที่ 4 ต.ค. จำนวน 290,000 บาท โอนผ่านบัญชีธนาคารกรุงไทยอีก 2 ครั้ง คือวันที่ 26 ก.ย. จำนวน 300,000 บาท วันที่ 28 ก.ย. จำนวน 160,000 บาท รวมเป็นเงินทั้งหมดจำนวน 1,080,000 บาท เวลาต่อมาทราบว่า น.ส.ณฐมน ไม่ได้นำเงินของพวกตนไปลงทุนทำการค้าจริง จึงได้โทรศัพท์ติดต่อไปเพื่อขอเงินคืน ซึ่ง น.ส.ณฐมน เคยตกลงจะคืนให้และให้ไปรับเช็คธนาคารกสิกรไทย สาขาแม่สาย 2 โดยให้ก่อนเบื้องต้น 345,000 บาท ส่วนที่เหลือจะทยอยจะจ่ายให้ในวันที่ 25 และ 30 ต.ค.2564 แต่เมื่อนำเช็คไปขึ้นเงินที่ธนาคารปรากฏว่าเช็คเด้ง ทำให้ต้องพากันมาแจ้งความ ที่ สภ.แม่สาย น.ส.อลิสสา หนึ่งในผู้แจ้งความร้องทุกข์ กล่าวว่า ตนร่วมลงทุนไป 100,000 บาท เพราะน.ส.ณฐมน รับปากว่าจะให้ผลตอบแทนร้อยละ 7 ต่อการค้าที่ได้กำไร 1 ครั้ง ซึ่งใช้เวลาประมาณ 10 วันต่อครั้ง แต่หลังจากลงทุนไปแล้ว น.ส.ณฐมน ก็หายหน้าไปและติดต่อไม่ได้ ทำให้เชื่อว่าอาจหลอกลวงคนอื่นอีก ซึ่งเมื่อสอบถามเพื่อนฝูงก็ทราบว่ามีเพื่อนถูกชักชวนและโอนเงินให้เหมือนกันอย่างน้อย 9 คน เจ้าหน้าที่ตำรวจ สภ.แม่สาย ได้สอบปากคำแต่ละคนและเก็บรวบรวมข้อมูลการติดต่อ เอกสารการโอนเงิน เช็คบัญชีธนาคาร ฯลฯ เพื่อรวบรวมเป็นหลักฐาน ก่อนเร่งสืบสวนหาตัวผู้ถูกกล่าวหาเพื่อสอบปากคำและพิจารณาดำเนินคดีตามขั้นตอนของกฎหมายต่อไป. 012",https://www.naewna.com/local/610358,2021_10_21
'สหรัฐฯ'พบเด็กป่วยโควิด-19 ทะลุ 6 ล้านรายแล้ว,"21 ต.ค.64 สำนักข่าวซินหัวรายงานว่า สถาบันกุมารเวชศาสตร์อเมริกัน (AAP) รายงานว่าเด็กในสหรัฐฯ มากกว่า 6 ล้านราย มีผลตรวจโรคติดเชื้อไวรัสโคโรนาสายพันธุ์ใหม่ (โควิด-19) เป็นบวก นับตั้งแต่เกิดโรคระบาดใหญ่ โดยยอดผู้ป่วยใหม่วัยเด็กแตะจุดสูงสุดเมื่อเดือนกันยายนด้วยจำนวนมากกว่า 250,000 ราย เดนนิส คันนิงแฮม กุมารแพทย์และผู้อำนวยการด้านการควบคุมและป้องกันการติดเชื้อแห่งระบบสุขภาพเฮนรี ฟอร์ด (Henry Ford Health System) ชี้ว่าการเพิ่มขึ้นของจำนวนผู้ป่วยเด็กนั้นเป็นผลมาจากการกลับมาเปิดการเรียนการสอนตามปกติในโรงเรียน และการผ่อนปรนข้อบังคับสวมหน้ากากอนามัย เรามีข้อบังคับสวมหน้ากากอนามัยที่เข้มงวดมากเมื่อปีก่อน จึงทำให้โรงเรียนสามารถเปิดทำการได้ตามปกติโดยไร้การระบาดของโรค ต่างจากปีนี้ที่ไม่มีข้อบังคับดังกล่าวแล้ว คันนิงแฮมกล่าว ขณะเดียวกันสถาบันฯ พบว่าร้อยละ 46 ของเด็กอายุ 12-17 ปี ได้รับวัคซีนป้องกันโรคโควิด-19 ครบโดสแล้ว แต่อัตราการฉีดวัคซีนกลับลดลงอย่างต่อเนื่องในแต่ละสัปดาห์ ที่มาxinhuathai",https://www.naewna.com/inter/610364,2021_10_21
โควิด'ภูทับเบิก'พรวด303ราย สั่งปิดโรงแรม รีสอร์ต-2หมู่บ้าน,"คลัสเตอร์ใหญ่พื้นที่ 'ภูทับเบิก' สั่งปิด 2 หมู่บ้าน-โรงแรม-ที่พัก 14 วัน ติดเชื้อแล้ว 303 ราย 21 ต.ค.64 เมื่อเวลา 11.00 น. หลังจากมีรายงานกรณีพบคลัสเตอร์ใหม่ 'ภูทับเบิก' ติดเชื้อโควิด-19 ล่าสุด จังหวัดเพชรบูรณ์ มีคำสั่งปิดพื้นที่หมู่ที่ 14 และหมู่ที่ 16 ต.วังบาล อ.หล่มเก่า จ.เพชรบูรณ์ รวมถึงมีคำสั่งให้ที่พัก โรงแรม , รีสอร์ต งดให้บริการจนถึง 31 ตุลาคม 2564 เบื้องต้น มีรายงานว่า ขณะนี้ตรวจพบเชื้อแล้ว 303 ราย อยู่ระหว่างตรวจหาเชื้ออีกกว่า 700 ราย . 009",https://www.naewna.com/local/610363,2021_10_21
'ปูติน'ไฟเขียว'หยุดยาวได้ค่าจ้าง'ทั่วประเทศ หวังคุมโควิด-19,"21 ต.ค.64 สำนักข่าวซินหัวรายงานว่า วลาดิเมียร์ ปูติน ประธานาธิบดีของรัสเซีย แสดงการสนับสนุนข้อเสนอให้วันที่ 30 ต.ค.-7 พ.ย. เป็นวันหยุดที่ได้รับค่าจ้างทั่วประเทศ เพื่อควบคุมยอดผู้ป่วยและผู้เสียชีวิตจากโรคติดเชื้อไวรัสโคโรนาสายพันธุ์ใหม่ (โควิด-19) ที่เพิ่มสูง ปูตินกล่าวต่อที่ประชุมรัฐบาลรัสเซียว่าทางการท้องถิ่นสามารถเริ่มหยุดล่วงหน้าหรือขยายระยะเวลาได้ตามสมควร โดยทัตยานา โกลิโควา รองนายกรัฐมนตรีรัสเซีย เป็นผู้ยื่นข้อเสนอนี้ที่ระบุว่าเป็น มาตรการจำเป็น ต่อนายกรัฐมนตรีมิคาอิล มิชูสติน เมื่อวันอังคาร (19 ต.ค.) ที่ผ่านมา ปัจจุบันรัสเซียกำลังเผชิญช่วงยากลำบากที่สุดนับตั้งแต่เกิดโรคระบาดใหญ่ ด้วยยอดผู้ป่วยใหม่และผู้ป่วยเสียชีวิตรายวันพุ่งสูงทำลายสถิติต่อเนื่อง ศูนย์ติดตามและรับมือโรคโควิด-19 ของรัสเซียรายงานการตรวจพบผู้ป่วยโรคโควิด-19 เพิ่ม 34,073 ราย ในระยะ 24 ชั่วโมง ทำให้มีผู้ป่วยสะสม 8,094,825 ราย ส่วนยอดผู้ป่วยเสียชีวิตเพิ่มขึ้น 1,028 ราย ทำให้ยอดรวมอยู่ที่ 226,353 ราย ที่มาxinhuathai",https://www.naewna.com/inter/610360,2021_10_21
‘ปทุมฯ’โกลาหล!มือมืดย่องเปิดประตูน้ำ-มวลน้ำทะลัก ‘บิ๊กแจ๊ส’สั่งล่าตัว,"ปทุมฯโกลาหล!มือมืดย่องเปิดประตูน้ำ-มวลน้ำทะลัก บิ๊กแจ๊สสั่งล่าตัว ผู้สื่อข่าวรายงานจาก จ.ปทุมธานี ว่า เมื่อเวลา 21.00 น.วันที่ 20 ตุลาคม 2564 พล.ต.ท.คำรณวิทย์ ธูปกระจ่าง นายกองค์การบริหารส่วนจังหวัด (นายก อบจ.) ปทุมธานี ได้รับแจ้งจากประชาชนว่ามีผู้ไม่หวังดีลักลอบเปิดประตูระบายน้ำคลองบางนา ตำบลบางโพธิ์เหนือ อำเภอสามโคก จังหวัดปทุมธานี จึงได้ลงพื้นที่พร้อมนายเสวก ประเสริฐสุข รองนายก อบจ.ปทุมธานี , นายมนตรี ลังกาพินธุ์ นายอำเภอสามโคก เพื่อประสานการแก้ไข ที่เกิดเหตุพบชาวบ้านจำนวนมากมามุงดูด้วยอาการตกใจส่งเสียงเอะอะโวยวายบริเวณหลังเขื่อนระบายน้ำคลองบางนา เนื่องจากปัจจุบันระดับน้ำในแม่น้ำเจ้าพระยาด้านนอกประตูระบายน้ำได้สูงมากว่าด้านในคลองบางนากว่า 2 เมตร จึงต้องปิดปะตูเขื่อนเพื่อป้องกันน้ำท่วมบ้านเรือนประชาชนที่อยู่ภายในแนวคันกั้นน้ำ แต่ประตูระบายน้ำได้เปิดขึ้นสุด ทำให้น้ำจำนวนมากมหาศาลไหลเข้าคลองบางนา ระดับน้ำในคลองจึงสูงขึ้นอย่างรวดเร็วสร้างความโกลาหลให้กับประชาชนมีบ้านเรือนที่อยู่ใกล้เคียงเป็นอย่างมาก เมื่อ พล.ต.ท.คำรณวิทย์ เดินทางมาถึงจึงได้ปีนขึ้นไปบนประตูน้ำ และให้ชาวบ้านช่วยกันหมุนเฟืองทดที่ปิดประตูน้ำลงทันที จนปิดสนิท ท่ามกลางความโล่งใจของประชาชนที่เห็นเหตุการณ์ พล.ต.ท.คำรณวิทย์ กล่าวว่า ได้รับแจ้งจากประชาชนว่าประตูน้ำคลองบางนาได้เปิดขึ้นเองจนสุดแล้วน้ำได้พุ่งเข้าประตูน้ำเหมือนเขื่อนแตก หากแก้ปัญหาช้าหมู่บ้านจำนวนมากภายในคันกั้นน้ำจะประสบปัญหาน้ำท่วมเสียหาย เพราะน้ำจะทะลักเข้าไปจำนวนมาก เท่าที่สอบถามช่างรักษาประตูน้ำคาดว่าต้องมีคนมาแอบเปิด ดังนั้นจะต้องมีคนรับผิดชอบ เบื้องต้นเนื่องจากประตูน้ำเป็นเฟืองทดและเป็นระบบไฟฟ้า จึงต้องปีนขึ้นไปบนประตูเขื่อนด้านบนเพื่อให้คนช่วยกันหมุนเฟืองทด มีพี่น้องประชาชนช่วยกันหมุนใช้เวลากว่า 2 ชั่วโมงกว่าจะปิดได้ โดยจะประสานให้เจ้าหน้าที่ตำรวจมาตรวจสอบและหาตัวคนเปิดประตูต่อไป ส่วนนายมนตรี ลังกาพินธุ์ นายอำเภอสามโคก กล่าวว่า เพื่อเป็นการตัดปัญหาในเบื้องต้นตนได้ประสานชลประทานจังหวัดปทุมธานี ให้ตัดระบบไฟฟ้าหลังจากที่ประตูน้ำปิดแล้ว เพื่อไม่ให้ใครมาแอบเปิดได้ เพราะปัญหาตรงนี้เกิดจากคนมาแอบเปิดแน่นอน เท่าที่ถามจากระบบของช่างแล้ว ระบบจะช๊อตอย่างไรก็ตามก็ไม่สามารถจะเปิดขึ้นเองได้ จึงให้ให้เจ้าหน้าที่ตัดระบบไฟฟ้าแล้ว ชาวบ้านจะได้ไม่ต้องกังวล -005",https://www.naewna.com/local/610329,2021_10_21
'ธนาธร'ยื่นประกัน'เบนจา' ลั่น! ต้องการให้ต่อสู้ ยืนหยัดเคียงข้างประชาชน,ธนาธรเป็นนายประกันเอง ยื่นประกันเบนจา อะปัญ ลั่น! ต้องการให้ต่อสู้ ยืนหยัดเคียงข้างประชาชนขอความเห็นใจจากศาลยันตังเองตกเป็นเหยื่อ 2 คดี ต้องปฏิรูปสถาบัน ไม่ใช่การลบล้าง เพื่อสอดรับกับประชาธิปไตย เมื่อวันที่ 21 ตุลาคม 2564 ที่ศาลอาญากรุงเทพใต้ ถ.เจริญกรุง ซ.63นายธนาธร จึงรุ่งเรืองกิจประธานคณะก้าวไกล พร้อม นายวีรนันท์ ฮวดศรี ทนายความ ได้นำเงินสดจำนวน 2 แสนบาท จากกองทุนราษฎรประสงค์ เดินทางมายื่นคำร้องขอปล่อยชั่วคราว น.ส.เบนจา อะปัญอายุ 22 ปี แกนนำกลุ่มแนวร่วมธรรมศาสตร์และการชุมนุมผู้ต้องหาคดีดูหมิ่นสถาบัน กรณีเมื่อวันที่ 10 ส.ค.64 น.ส.เบนจา ผู้ต้องหากับพวกกลุ่มแนวร่วมธรรมศาสตร์และการชุมนุมได้จัดกิจกรรมที่มีการปราศรัยหน้าอาคารชิโน-ไทย ทาวเวอร์ แขวงคลองเตยเหนือ เขตวัฒนากล่าวโจมตีการทำงานของรัฐบาล และดูหมิ่นสถาบันฯซึ่งก่อนหน้านี้ศาลอาญากรุงเทพใต้ ไม่อนุญาตให้ประกันกันตัว เนื่องจากศาลเห็นว่าเป็นคดีร้ายแรง และเกรงจะหลบนี โดย นายธนาธร ให้สัมภาษณ์ว่า เหตุที่ตนเป็นนายประกันเอง เพราะอยากจะช่วยน้องเบนจา ที่มีบทบาททางสังคม ออกมายืนหยัดเคียงข้างนักเรียน นักศึกษา ประชาชน เพื่อแสดงให้เห็นว่า การต่อสู้ยังไม่สิ้นสุด และวันนี้หวังว่าศาลจะเห็นความจริงใจของน้องเบนจา ที่ออกมาต่อสู้เรียกร้องเรื่องสำคัญอนาคตของประเทศถ้าหากศาลไม่ให้ประกัน ก็ต้องต่อสู้ ผลักดันใช้กระบวนการที่มีอยู่ยื่นขอประกันต่อไป ส่วนกรณีการยกเลิกมาตรา 112 นั้น นายธนาธรณ์ กล่าวว่า ตนได้รับผลกระทบเล่นงานโดยตรง 2 คดี ซึ่งรัฐใช้เป็นเครื่องมือทางการเมืองปิดปาก ย้ำอีกครั้งใช้ปิดปากผู้ที่เห็นต่างจากรัฐบาล ซึ่งตนเห็นด้วยที่จะให้มีการปฏิรูปสถาบัน ซึ่งเป็นเรื่องสำคัญและจำเป็นมิใช่เป็นการลบล้าง แต่เป็นกาปฏิรูปเพื่อให้สอดคล้องกับยุคสมัยประชาธิปไตย แม้จะทำอะไรไม่ได้มาก แต่ก็เป็นข้อเท็จจริงพื้นฐานที่เราแสดงให้เห็น แม้จะยากลำบากก็ตาม - 006,https://www.naewna.com/local/610367,2021_10_21
กกต.กาญจน์เปิดรายชื่อศึกชิง 'นายกเล็ก' 72 อบต.ใครอยู่ใครไป,"กกต.กาญจนบุรีเปิดรายชื่อผู้สมัครรับเลือกตั้งเป็น นายกเล็ก 72 อบต.ที่สมัครระหว่าง 11-15 ต.ค.64 รวม 137 คน ส.อบต.1,560 คน วันที่ 21 ต.ค.64 ผู้สื่อข่าวรายงานว่า จากกรณีสำนักงานคณะกรรมการการเลือกตั้ง (กกต.) ประกาศเปิดรับสมัครสมาชิกสภาองค์การบริหารส่วนตำบลและนายกองค์การบริหารส่วนตำบล (อบต.) พร้อมกันทั่วประเทศ ระหว่างวันที่ 11-15 ต.ค.64 ที่ผ่านมา ซึ่งจังหวัดกาญจนบุรี มี อบต.ทั้งหมด รวม 72 อบต.จาก 13 อำเภอ โดยเมื่อวันที่ 20 ต.ค.64 กลุ่มงานจัดการเลือกตั้งและการมีส่วนร่วม สำนักงานคณะกรรมการการเลือกตั้งประจำจังหวัดกาญจนบุรี ได้ประกาศรายชื่อผู้สมัครรับเลือกตั้งตำแหน่งนายก อบต.รวม 137 คน แยกรายชื่อผู้สมัครแต่ละ อบต.ประกอบด้วย อำเภอเมืองกาญจนบุรี มี 9 อบต.ดังนี้ 1.อบต.เกาะสำโรง นายธนาสิทธิ์ จันทร์โสม หมายเลข 1 (ไม่มีคู่แข่ง) 2.อบต.แก่งเสี้ยน นายสมชาย ฟักทอง หมายเลข 1 นายจักรกฤช มหากิจวรกุล หมายเลข 2 จ.ส.อ.ชาตรี กองพล หมายเลข 3 3.อบต.ช่องสะเดา นางสาวปภัสร์ลภัส แดงกูล หมายเลข 1 นายดำรง หลงสกุล หมายเลข 2 4.อบต.บ้านเก่า นายประสาน สงวนพันธ์ หมายเลข 1 (ไม่มีคู่แข่ง) 5.อบต.ลาดหญ้า นายชูชาติ เสือส่าน หมายเลข 1 นายทวิ ติณราช หมายเลข 2 6.อบต.วังด้ง นายนคร ว่องวณิชชากร หมายเลข 1 นางวนิดา พุฒซ้อน หมายเลข 2 7.อบต.วังเย็น นายอาทิตย์ จันดี หมายเลข 1 นายรุ่ง คมขำ หมายเลข 2 นายไพฑูรย์ ยางสวย หมายเลข 3 8.อบต.หนองบัว นางอมราลักษณ์ ใบบัว หมายเลข 1 นายภุชงค์ จงใจภัคดี หมายเลข 2 นายนิวัติ พงษ์โชติ หมายเลข 3 นายกรปภพ อรชร หมายเลข 4 และ 9.อบต.หนองหญ้า นายพิสิษฐ์ เขาถ้ำทอง หมายเลข 1 นายสำเนียง ปานอำพันธ์ หมายเลข 2 อำเภอท่าม่วง มี 8 อบต.ดังนี้ 1.อบต.ท่าม่วง นายวรเดช กาญจนอโนทัย หมายเลข 1 นายเกรียงไกร วรอาภรณ์ หมายเลข 2 2.อบต.เขาน้อย นายอนันต์ แม้นทิม หมายเลข 1 นายทศพร แม้นทิม หมายเลข 2 3.อบต.ท่าตะคร้อ นางอ้อย วอนเพียร หมายเลข 1 นายภิเชฐ นาเจริญ หมายเลข 2 4.อบต.ทุ่งทอง นายไพฑูรย์ สุขดี หมายเลข 1 นายกอบกิจ สบายยิ่ง หมายเลข 2 5.อบต.บ้านใหม่ นายสรายุธ จีนาภักดิ์ หมายเลข 1 (ไม่มีคู่แข่ง) 6.อบต.พังตรุ นางนิตยา จันทร์เพ็ญ หมายเลข 1 (ไม่มีคู่แข่ง) 7.อบต.รางสาลี่ นายอเนก บ่อพลอย หมายเลข 1 นายสุวิทย์ สุวรรวิจิตร์ หมายเลข 2 8.อบต.หนองตากยา นายเฉลิม สุขเจริญ หมายเลข 1 นายสมบัติ จตุรภาคย์ภิญโญ หมายเลข 2 อำเภอท่ามะกา มี 12 อบต.ดังนี้ 1.เขาสามสิบหาบ นายประชุม จันทร์มา หมายเลข 1 (ไม่มีคู่แข่ง) 2.อบต.โคกตะบอง ด.ต.สุชาติ นุชนุ่ม หมายเลข 1 นายสมคิด ขุนทอง หมายเลข 2 3.อบต.ดอนชะเอม นายสายชน ทองสุก หมายเลข 1 (ไม่มีคู่แข่ง) 4.อบต.ตะคร้ำเอน นายสำรวย อินทร์นะนิสา หมายเลข 1 (ไม่มีคู่แข่ง) 5.อบต.ท่ามะกา นายออมทรัพย์ วารีย์ทิพย์ขจร หมายเลข 1 นายอนุรัฐ จงเจริญถาวรกุล หมายเลข 2 นางพิมลวรรณ สุทธิรัตนโศภพ หมายเลข 3 6.อบต.ท่าเสา นายศักดิ์ดา ปลาอ่อน หมายเลข 1 นายจำลอง สุวรรณประเสริฐ หมายเลข 2 7.อบต.พงตึก นายไพโรจน์ จันทพรหมมา หมายเลข 1 นายอธิพัฒน์ อนันท์พรหมมา หมายเลข 2 8.อบต.ยางม่วง นายสุทิน ทองร้อยยศ หมายเลข 1 นายศุภมิตร โภคา หมายเลข 2 9.อบต.สนามแย้ นายทวีป เอาอินทร์ หมายเลข 1 (ไม่มีคู่แข่ง 10.อบต.แสนตอ นางพรทิพย์ แสนสุข หมายเลข 1 นายพรชัย นาถวรานนท์ หมายเลข 2 11.อบต.หวายเหนียว นายสมชาย ไทยสงเคราะห์ หมายเลข 1 นายนภดล จำปานิล หมายเลข 2 และ 12.อบต.อุโลกสี่หมื่น นายขจรศักดิ์ สุธีดวงสมร หมายเลข 1 (ไม่มีคู่แข่ง) อำเภอด่านมะขามเตี้ย มี 4 แห่ง ดังนี้ 1.อบต.ด่านมะขามเตี้ย นายระพล รัตนวงษ์ชัยโย หมายเลข 1 (ไม่มีคู่แข่ง) 2.อบต.กลอนโด นายประชุม อาจชัยศรี หมายเลข 1 นางพินิจนันท์ ปังประเสริฐโชค หมายเลข 2 3.อบต.จรเข้เผือก จ.ส.ต.บรรเทิง ชอุ่ม หมายเลข 1 นายวันชัย บุญยงค์ หมายเลข 2 และ 4.อบต.หนองไผ่ นางสาวสายรุ้ง ลิ่มมะ หมายเลข 1 นางสาวน้ำค้าง บัวบาน หมายเลข 2 นายประสาร ศิริมั่ว หมายเลข 3 นายยอดยิ่ง กันเกลา หมายเลข 4 อำเภอพนมทวน มี 5 แห่ง ดังนี้ 1.อบต.ดอนตาเพชร นายอภิรักษ คชนา หมายเลข 1 นายสัมฤทธิ์ กลีบทอง หมายเลข 2 2.อบต.ทุ่งสมอ นายณัฐพล แผนกุล หมายเลข 1 นายเดชา ลัดดากุล หมายเลข 2 นายชาติชาย บัวซ้อน หมายเลข 3 3.อบต.พนมทวน นายจำลอง หมู่ม่วง หมายเลข 1 นายสุเมธ ไสยดี หมายเลข 2 4.อบต.พังตรุ นายชาญ คุณพันธ์ หมายเลข 1 นายสำรวย ลัดดากุล หมายเลข 2 5.อบต.หนองโรง ร.ต.ต.สงบ หมื่นชำนาญ หมายเลข 1 นายสุวรรณวิชช์ เปรมปรีดิ์ หมายเลข 2 นางสาวชนัดดา วงศ์ดี หมายเลข 3 อำเภอบ่อพลอย มี 6 แห่ง ดังนี้ 1.อบต.บ่อพลอย นายสนอง วิเศษสิงห์ หมายเลข 1 นายนพรัตน์ ทองนุ่ม หมายเลข 2 2.อบต.ช่องด่าน นามสมจิตร พวงชีวงษ์ หมายเลข 1 (ไม่มีคู่แข่ง) 3.อบต.หนองกร่าง นายรัฐธิพงศ์ จรัสปิติพัฒน์ หมายเลข 1 (ไม่มีคู่แข่ง) 4. อบต.หนองกุ่ม นายธงชัย อินทร์ประเสริฐ หมายเลข 1 นางสาวศิริภา ฐิติพงศ์ประภัทร หมายเลข 2 5.อบต.หนองรี นายสมชาย ยิ้มใหญ่หลวง หมายเลข 1 (ไม่มีคู่แข่ง) 6.อบต.หลุมรัง นายอิทธิพัทธ์ รัตนสุวรรณาชัย หมายเลข 1 นายวสันต์ ตระกูลโอสถ หมายเลข 2 อำเภอห้วยกระเจา มี 2 แห่ง ดังนี้ 1.อบต.ดอนแสลบ นายเผอิญ แก่นจันทร์ หมายเลข 1 นายธษิฒ ประกอบธรรม หมายเลข 2 และ 2.อบต.วังไผ่ นางชลธิชา สืบเนียม หมายเลข 1 (ไม่มีคู่แข่ง) อำเภอเลาขวัญ มี 7 แห่ง ดังนี้ 1.อบต.เลาขวัญ นายบุญทัน ไพบูลย์ผล หมายเลข 1 นายเมธี สุกุลธนาศร หมายเลข 2 2.อบต.ทุ่งกระบ่ำ นายปฏิภาณ ปทุมสูตร หมายเลข 1 นายชัยวัฒน์ ฝ้ายมงคล หมายเลข 2 3.อบต.หนองนกแก้ว นางพงศ์ฐกรณ์ โพธิ์พรหม หมายเลข 1 นายจักริน เชื้องาม หมายเลข 2 4.อบต.หนองประดู่ นายมงคล ทองยิ้ม หมายเลข 1 (ไม่มีคู่แข่ง) 5.อบต.หนองปลิง นายมงคล โพธิ์พันธุ์ หมายเลข 1 (ไม่มีคู่แข่ง) 6.อบต.หนองฝ้าย นายสมนึก แสงอินทร์ หมายเลข 1 นายเกตุณรงค์ ศรีอุบล หมายเลข 2 และ 7.อบต.หนองโสน นายชาติชาย ฉัตรเมธี หมายเลข 1 (ไม่มีคู่แข่ง) อำเภอหนองปรือ มี 1 แห่ง ดังนี้ 1.อบต.หนองปรือ นางสุภาวดี สงเจริญ หมายเลข 1 (ไม่มีคู่แข่ง) อำเภอไทรโยค มี 6 แห่ง ดังนี้ 1. อบต.ท่าเสา นายพีรเดช วัฒนวุฒิ หมายเลข 1 นายชัยเฉลิม นุชนุ่ม หมายเลข 2 2.อบต.บ้องตี้ นายนิทัศน์ ลูกอินทร์ หมายเลข 1 (ไม่มีคู่แข่ง) 3.อบต.ลุ่มสุ่ม นายอนุกูล วงค์ณรินทร์ หมายเลข 1 นายภัทรภณ คุณทรัพย์สถิต หมายเลข 2 นายวิชิต โพธิ์เงิน หมายเลข 3 4.อบต.วังกระแจะ นายมั่น จี้อุ่น หมายเลข 1 นางสุกัญญา กองทองหลาง หมายเลข 2 5.อบต.ศรีมงคล นายลักษณ์ มีชะคะ หมายเลข 1 นายบุญนาค ผิวอ่อน หมายเลข 2 นางสาวณิชาภา ศรีวิเชียร หมายเลข 3 นายธนทัต ฉ่ำเกต หมายเลข 4 ร.ต.อ.สมชาย ธรรมเนียมดี หมายเลข 5 6.อบต.สิงห์ นายศักดิ์ชาย เสงี่ยมไพศาล หมายเลข 1 (ไม่มีคู่แข่ง) อำเภอทองผาภูมิ มี 4 แห่ง ดังนี้ 1. อบต.ชะแล นายบรรจง รสจันทร์ หมายเลข 1 นายบุญเสริม ผิวงาม หมายเลข 2 2.อบต.ปิล๊อก นายสุชาติ นิลเมือง หมายเลข 1 (ไม่มีคู่แข่ง) 3.อบต.ห้วยเขย่ง นายกฤษณะ ใจงาม หมายเลข 1 นายชัชชัย อุดมสถาผล หมายเลข 2 4.อบต.หินดาด นายสุรศักดิ์ พนมวัน ณ อยุธยา หมายเลข 1 นายภัทรเดช เสนาคงคานันท์ หมายเลข 2 อำเภอสังขละบุรี มี 3 แห่ง ดังนี้ 1.อบต.ปรังเผล นายไพศาล บัวหลวง หมายเลข 1 (ไม่มีคู่แข่ง) 2.อบต.ไล่ว่ จ.ส.ต.ธนิต พนาอุดม หมายเลข 1 นายสมชาย วุฒิพิมลวิทยา หมายเลข 2 และ 3. อบต.งหนองลู นายภูวดล รัศมีฤกษ์เศรษฐ์ หมายเลข 1 (ไม่มีคู่แข่ง) อำเภอศรีสวัสดิ์ มี 5 แห่ง 1.อบต.ท่ากระดาน นายปราศาตร์ การอำนวย หมายเลข 1 นายสมพล บุญชู หมายเลข 2 2.อบต.ด่านแม่แฉลบ นายฉัตร เงินยวง หมายเลข 1 นายสมาน กองเกตุ หมายเลข 2 นายสมนึก จำปีขาว หมายเลข 3 3.อบต.นาสวน นายเศรษฐา สุขสถาพรชัย หมายเลข 1 นายสมบูรณ์ พันธุ์พรหมา หมายเลข 2 4.อบต.แม่กระบุง นายสราวุธ กลีบบัว หมายเลข 1 นายชัยเดช เข็มทอง หมายเลข 2 นางชูศรี เฮงเจริญ หมายเลข 3 นายสัญญา โปยกัก หมายเลข 4 5.อบต.หนองเป็ด นายนพนันท์ ศรีสุวรรณ์ หมายเลข 1 นางสาวนงนุช คงหิรัญ หมายเลข 2 ผู้สื่อข่าวรายงานว่า สำหรับผู้สมัครสมาชิก อบต.ทั้ง 72 แห่ง มีจำนวนทั้งสิ้น 1,560 คน ที่ผ่านมานายศรัณยู อาทิตยศรัณยากร ผู้อำนวยการสำนักงาน กกต.ประจำจังหวัดกาญจนบุรี นายสมยศ บุญทาน รองผู้อำนวยการสำนักงาน กกต.ประจำจังหวัดกาญจนบุรี นายนิรันดร์ บุญราช รักษาการหัวหน้ากลุ่มงานจัดการเลือกตั้งและการมีส่วนร่วม นายวรชาติ จงเจริญวัฒนา รักษาการหัวหน้ากลุ่มงาน สืบสวนสอบสวนและพรรคการเมือง ได้ร่วมบรรยายเพื่อสร้างความรู้ ความเข้าใจในระเบียบข้อกฎหมาย ให้ผู้สมัครทั้งนายก อบต.และ ส.อบต.ได้เข้าใจตรงกันแล้ว",https://www.naewna.com/local/610365,2021_10_21
บึ้มสนั่น! ร้านอาหารในจีนระเบิดตึกพังยับ ดับ1ศพ คาดแก๊สรั่ว,21 ต.ค.64 สำนักข่าวต่างประเทศรายงานว่าเกิดเหตุแก๊สระเบิดครั้งรุนแรงที่ร้านอาหารแห่งหนึ่ง ในพื้นที่ชุมชนอี้ชุน บนถนนไท่หยวนใต้ เมืองเสิ่นหยาง มณฑลเหลียวหนิง ทางตะวันออกเฉียงเหนือของประเทศจีน เมื่อเวลาประมาณ 08.20 น. ตามเวลาท้องถิ่น เป็นเหตุให้เกิดความเสียหายรุนแรง มีผู้เสียชีวิต 1 ราย และบาดเจ็บ 33 ราย ซึ่งขณะเกิดเหตุระเบิดได้มีกลุ่มควันไฟขนาดใหญ่ลอยสูงสังเกตเห็นได้จากระยะไกล ประชาชนวิ่งหนีตายเอาชีวิตรอด อาคารพังเสียหายยับเยิน โดยสื่อท้องถิ่นจีนได้เผยภาพความเสียหายภายหลังจากเกิดเหตุ แสดงให้เห็นว่า ทั้งตัวตึกและรอบอาคารได้รับแรงระเบิดพังกระจายทั้งแถบ เศษซากเกลื่อนถนนเป็นวงกว้าง ร้านค้า อาคารสำนักงานและที่พักอาศัยหลายแห่ง รวมทั้งยานพาหนะที่อยู่ในบริเวณดังกล่าวได้ผลกระทบเสียหายไปตามกัน มีผู้คนจำนวนหนึ่งเข้าไปสำรวจสถานการณ์อย่างตื่นตระหนก,https://www.naewna.com/inter/610371,2021_10_21
รวบพ่อค้าขายกับข้าวผันตัวเป็นโจรตระเวนฉกกระเป๋าหาเงินเสพยาซื้อเหล้าดื่ม,"ชุดสืบสวน สภ.เมืองกาฬสินธุ์แกะรอยกล้องวงจรปิดตามรวบหนุ่มใหญ่วัย 44 ปี อดีตพ่อค้าขายกับข้าว ชาวอำเภอสหัสขันธ์ จังหวัดกาฬสินธุ์ หลังก่อเหตุซิ่งรถเก๋งคู่ใจตระเวนฉกและวิ่งราวกระเป๋าของพ่อค้า แม่ค้า และประชาชน 3 ครั้งซ้อน โดยกล้องวงจรปิดบันทึกภาพพฤติกรรมชัดเจน สุดท้ายจนมุมตำรวจนำตัวไปทำแผน สารภาพหาเงินซื้อสุราดื่มและซื้อยาบ้ามาเสพ เมื่อเวลา 08.00 น.วันที่ 21 ต.ค.64 พ.ต.อ.ณรงค์ฤทธิ์ สุริยะ ผกก.สภ.เมืองกาฬสินธุ์ พ.ต.ท.เทวฤทธิ์ บูรณรักษ์ รอง ผกก.สส.สภ.เมืองกาฬสินธุ์ พ.ต.ท.สีหนาท จันทร์เหลือง สว.สส.สภ.เมืองกาฬสินธุ์ ร.ต.อ.อมร เดชศรี รอง สว.สส.สภ.เมืองกาฬสินธุ์ ร.ต.อ.อารมณ์ เจริญสรรพ์ รอง สว.สส.สภ.เมืองกาฬสินธุ์ พร้อมชุดสืบสวน สภ.เมืองกาฬสินธุ์ร่วมกันแถลงผลการจับกุมตัวนายวุฒินันท์ หรือโจ หมั่นประกอบ อายุ 44 ปี อดีตพ่อค้าขายอาหาร อยู่บ้านเลขที่ 17 ม.7 ต.โนนศิลา อ.สหัสขันธ์ จ.กาฬสินธุ์ ผู้ต้องหาตามหมายจับของศาลจังหวัดกาฬสินธุ์ ที่ จ 212/2564 วันที่ 20 ต.ค.64 หลังก่อเหตุขับรถเก๋งตระเวนขโมยกระเป๋าเงินของพ่อค้า แม่ค้า และประชาชนในเขตพื้นที่ อ.เมืองกาฬสินธุ์ ต่อเนื่อง 3 ครั้ง โดยแต่ละครั้งกล้องวงจรปิดสามารถบันทึกพฤติกรรมไว้ได้ชัดเจน ก่อนถูกชุดสืบสวน สภ.เมืองกาฬสินธุ์ แกะรอยติดตามจับกุมตัวได้ที่บ้านพัก พร้อมของกลางรถยนต์เก๋ง ยี่ห้อฮอนด้า รุ่นซิตี้ สีบรอนซ์เทา ทะเบียน กฉ 2905 กาฬสินธุ์ ซึ่งใช้ขับขี่ในการก่อเหตุ เสื้อ กางเกง และรองเท้าที่สวมใส่ก่อเหตุ ก่อนจะคุมตัวไปทำแผนประกอบคำรับสารภาพที่เกิดเหตุทั้ง 3 จุด โดยจุดแรกบริเวณถนนบายพาสทุ่งมน ตรงข้ามโรงแรม TK Resident ต.กาฬสินธุ์ อ.เมืองกาฬสินธุ์ นายวุฒินันท์ ได้ขับรถเก๋งคันดังกล่าวมาจอดแล้วอาศัยจังหวะเผลอเดินไปขโมยกระเป๋าของร้อยตรีประสิทธิ กมลพุทธ อายุ 70 ปี ซึ่งวางไว้ตระแกรงหน้ารถจักรยานยนต์ที่จอดไว้บริเวณหน้าบ้านก่อนวิ่งขึ้นรถหลบหนีไป โดยเหตุเกิดเมื่อเวลาประมาณ 11.40 น.วันที่ 10 กรกฎาคม 2564 คนร้ายได้เงินสดไป 1,000 บาท โทรศัพท์มือถือ 1 เครื่อง และเอกสารต่างๆ กล้องวงจรปิดจับภาพได้ จากนั้นเจ้าหน้าที่ได้พาผู้ต้องหาไปทำแผนจุดที่ 2 บริเวณร้านโฟกัสกุ้งสด ริมถนนสายกาฬสินธุ์-สมเด็จ ฝั่งขาไป อ.สมเด็จ ใกล้แยกหามแหโพนทอง ต.โพนทอง อ.เมือง จ.กาฬสินธุ์ ซึ่งครั้งนี้นายวุฒินันท์ ได้ย้อนกลับมาก่อนเหตุอีกหลังก่อเหตุครั้งห่างจากวันแรก 3 วัน โดยลงมือในช่วงเวลาประมาณ 22.00 น.เมื่อวันที่ 13 กรกฎาคม 2564 ได้เดินย่องเข้าไปในร้านวิ่งราวฉกกระเป๋าสะพายของเจ้าของร้าน ซึ่งกำลังนั่งคุยกันอยู่หลายคน ได้เงินสดไปประมาณ 1,400 บาท รวมถึงเอกสารต่างเอกสารต่างๆ โดยกล้องวงจรปิดสามารถจับภาพได้ชันเจน ซึ่งทางเจ้าของร้านและเพื่อนๆต่างพากันวิ่งไล่ตามแต่ก็ไม่ทัน จากนั้นเจ้าหน้าที่คุมตัวไปทำแผนจุดที่ 3 ซึ่งเป็นการก่อเหตุครั้งล่าสุด นายวุฒินันท์ เกิดความย่ามใจกลับมาก่อนเหตุซ้ำอีก โดยได้ขับรถเก๋งคันเดิมมาจอดบริเวณเยื้องหน้าร้านกาฬสินธุ์ปลาตู้ ตรงข้ามกับโรงพยาบาลธีระวัฒน์ ถนนธนะผล ต.กาฬสินธุ์ อ.เมือง จ.กาฬสินธุ์ เมื่อวันที่ 17 ตุลาคม 2564 ก่อนที่จะอาศัยจังหวะที่เจ้าของร้านเผลอเข้าไปขโมยกระเป๋าสะพายของนางนัยนา วงศ์วิสุด อายุ 52 ปี เจ้าของร้านที่ห้อยไว้หน้าร้านแล้ววิ่งขึ้นรถหลบหนีไป กล้องวงจรปิดจับภาพได้เช่นกัน ซึ่งครั้งนี้ได้ทรัพย์สินเป็นเงินสดประมาณ 52,000 บาท โทรศัพท์ไอโฟน 8 จำนวน 1 เครื่อง ,เอกสารต่างๆ ก่อนที่จะถูกเจ้าหน้าที่ตำรวจติดตามจับกุมตัวได้ พร้อมของกลางดังกล่าว ทั้งนี้ ผู้ต้องหารับสารภาพว่า ตนเองมีพฤติกรรมชอบดื่มสุรา และเสพยาบ้า โดยอ้างว่าวันก่อเหตุทั้ง 3 ครั้งได้ขับรถมาจาก อ.สหัสขันธ์ มาเที่ยวในเมืองก่อนมองเห็นกระเป๋าของผู้เสียหายวางอยู่จึงเข้าไปขโมยแล้วนำเงินไปซื้อสุรามาดื่มและซื้อยาบ้ามาเสพ ด้าน พ.ต.อ.ณรงค์ฤทธิ์ สุริยะ ผกก.สภ.เมืองกาฬสินธุ์ กล่าวว่า สำหรับพฤติกรรมของผู้ต้องหารายนี้เมื่อได้ดื่มสุราและเสพยาบ้า จะตะเวนขับรถยนต์ลงมือก่อเหตุ และเมื่อก่อเหตุได้ทรัพย์สินไปแล้ว จะนำเงินไปใช้จ่ายฟุ่มเฟือย นำไปซื้อสุรา และซื้อยาบ้ามาเสพ โดยพฤติการณ์ในการก่อเหตุแต่ละครั้ง ผู้ต้องหาจะขับขี่รถยนต์ตระเวนหาเป้าหมายที่ เมื่อเจอเป้าหมายแล้ว จะขับรถยนต์มาจอดไว้บริเวณจุดที่จะก่อเหตุ จากนั้นจะลงจากรถยนต์ โดยจอดรถสตาร์ทติดเครื่องไว้ และวิ่งเข้าไปเอาทรัพย์สิน เมื่อได้ทรัพย์สินแล้ว จะวิ่งกลับออกมาขึ้นรถยนต์แล้วขับรถหลบหนีไป กระทั่งตำรวจสภ.เมืองกาฬสินธุ์ตามไปจับตัวได้ โดยหลังจากทำแผนเสร็จเจ้าหน้าที่ได้นำตัวส่งพนักงานสอบสวนดำเนินคดีในข้อหาลักทรัพย์ในเวลากลางคืน โดยใช้ยานพาหนะเพื่อความสะดวกในการกระทำผิดหรือการพาทรัพย์นั้นไปหรือเพื่อให้พ้นการจับกุม - 003",https://www.naewna.com/local/610376,2021_10_21
‘โคราช’จมน้ำ!ประกาศพื้นที่ภัยพิบัติ 24 อำเภอ รุดอพยพด่วน‘อดีตผู้ว่าฯ’หมู่บ้านท่วม 1.5 เมตร,"โคราชจมน้ำ!ประกาศพื้นที่ภัยพิบัติ 24 อำเภอ รุดอพยพด่วนอดีตผู้ว่าฯหมู่บ้านท่วม 1.5 เมตร ศูนย์บัญชาการเหตุการณ์ป้องกันและแก้ไขปัญหาอุทกภัย และดินโคลนถล่ม จังหวัดนครราชสีมา สรุปสถานการณ์อุทกภัยจังหวัดนครราชสีมา เมื่อวันที่ 20 ตุลาคม 2564 ที่ผ่านมา มีพื้นที่ประสบภัยน้ำท่วมรวม 12 อำเภอ ได้แก่ อำเภอโนนสูง อ.คง อ.เมืองยาง อ.ประทาย อ.สีคิ้ว อ.พิมาย อ.ด่านขุนทด อ.สูงเนิน อ.ขามทะเลสอ อ.ปักธงชัย อ. เมืองนครราชสีมา เละ อ.โนนไทย รวม 58 ตำบล 280 หมู่บ้าน1 เทศบาลนคร 12 ชุมชน 7,403 ครัวเรือน ประกอบด้วย + อ.โนนสูง มีพื้นที่ประสบภัย รวม 9 ตำบล 38 หมู่บ้าน 519 ครัวเรือน + อ.คง รวม 7 ตำบล 27 หมู่บ้าน 114 ครัวเรือน + อ.เมืองยาง รวม 2 ตำบล 6 หมู่บ้าน 9 ครัวเรือน + อ.ประทาย รวม 3 ตำยล 9 หมู่บ้าน 22 ครัวเรือน + อ.สีคิ้ว รวม1 ตำบล 1 หมู่บ้าน 2 ครัวเรือน + อ.พิมาย รวม 7 ตำบล 84 หมู่บ้าน 259 ครัวเรือน + อ.ด่านขุนทด รวม 2 ตำบล 6 หมู่บ้าน 176 ครัวเรือน + อ.โนนไทย รวม 4 ตำบล 18 หมู่บ้าน 634 ครัวเรือน + อ.สูงเนิน รวม 8 ตำบล 47 หมู่บ้าน 1,638 ครัวเรือน + อ.ขามทะเลสอ รวม 1 ตำบล 4 หมู่บ้าน 36 ครัวเรือน + อ.ปักธงชัย รวม 4 ตำบล 4 หมู่บ้าน 22 ครัวเรือน + อ.เมือง รวม 10 ตำบล 36 หมู่บ้าน 1,714 ครัวเรือน สำหรับพื้นที่ที่ได้รับผลกระทบจากน้ำท่วมในเขตเทศบาลนครนครราชสีมา รวม 1 เทศบาลนคร 12 ชุมชน 2,259 ครัวเรือน ถนน 4 สาย สถานที่ราชการ 10 แห่ง วัด 2 แห่ง ประกอบด้วย ชุมชนมิตรภาพ ซ.4 388 ครัวเรือน , ชุมชน สำโรงจันทร์ 140 ครัวเรือน, ชุมชนหลังวัดสามัคคี 105 ครัวเรือน, หมู่บ้านวีไอพี, ชุมชนท่าตะโกพัฒนา 275 ครัวเรือน, ชุมชนตะคองเก่า 221 ครัวเรือน, ชุมชนหลัง รพ. 207 ครัวเรือน, ชุมชนเซ็นแมรี่, ชุมชนประปาพัฒนา 94 ครัวเรือน, ชุมชนมหาชัย-อุดมพร 310 ครัวเรือน, ชุมชนเกษตรสามัคคี1 จำนวน 123 ครัวเรือน , ชุมชนเกษตรสามัคคี 2 จำนวน 180 ครัวเรือน และ ชุมชนบุมะค่า 217 ครัวเรือน สถานที่ราชการประกอบด้วย โรงเรียนอนุบาลเมืองนครราชสีมา, วิทยาลัยอาชีวะศึกษา, โรงเรียนอนุบาลนครราชสีมา, โรงเรียนสุรนารีวิทยา, โรงเรียนอัสสัมชัญ, โรงเรียนเทศบาล 4 (เพาะชำ), สถานีขนส่งผู้โดยสารนครราชสีมาแห่งที่ 2, วัดโคกไผ่, สำนักงานทางหลวงนครราชสีมา1-2 , มหาวิทยาลัยราชภัฎนครราชสีมา และ วัดศาลาลอย ถนนที่ถูกน้ำท่วม4 สายประกอบด้วย ทางหลวงหมายเลข 204 ทางเลี่ยงเมืองตอนสามแยกปักธงชัย-จอหอ น้ำท่วมผิวทางการจราจรสูง 20-30 ซม. ระยะทางประมาณ 1 กม., ถนนมิตรภาพ ทางหลวงหมายเลข 2 กม. 148+500+149+400, ถนนสุระ 2 (นม.1120) ถนนสิริราชธานี(ทางเข้าประโดก-โคกไผ่) -ถนนทางเผือกทางเข้า รพ.มหาราชนครราชสีมา สถานการณ์น้ำมีแนวโน้มเพิ่มขึ้น ส่วนพื้นที่ที่ได้รับผลกระทบจากอุทกภัย (ด้านการเกษตร/ด้านประมง/ด้านปศุสัตว์) ดังนี้ ด้านการเกษตร พื้นที่การเกษตรที่ประสบอุทกภัย 1,060,820 ไร่ คาดว่าจะเสียหาย 855,322 ไร่ ข้าว 590,564 ไร่ มันสำปะหลัง 204,290 ไร่ ข้าวโพด 52,560ไร่ อ้อย 3,944 ไร่ พืชผักอื่นๆ 2,361 ไร่ ไม้ผล และอื่นๆ 1,604 ไร่ (ข้อมูลสำนักงานเกษตรจังหวัดนครราชสีมา ณ วันที่ 18 ต.ค. 64) ด้านประมง พื้นที่ที่ประสบอุทกภัย รวม 13 อำเภอ 44ตำบล 200 หมู่บ้าน เกษตรกร 2,672 ราย บ่อปลา จำนวน 4,803.50 ไร่ (ข้อมูลสำนักงานประมง จ.นครราชสีมา ณ วันที่ 5 ต.ค.64) ด้านปศุสัตว์ จำนวนสัตว์ที่อพยพ รวม 8 อำเภอ 17 ตำบล 78 หมู่บ้าน เกษตรกร 1,027 ราย อพยพสัตว์โค 9,585 ตัว กระบือ 212 ตัว สุกร 36 ตัว แพะ 249 ตัว ไก่ 84 ตัว การให้ความช่วยเหลือ พืชอาหารสัตว์ 44,200 กิโลกรัม อาหารผสมสำเร็จ 18,000 กิโลกรัม (ข้อมูลสำนักงานปศุสัตว์ จ.นครราชสีมา ณ วันที่ 8 ต.ค.64) ทั้งนี้ กองอำนวยการป้องกันและบรรเทาสาธารณภัยจังหวัดนครราชสีมา ได้ประกาศเขตการให้ความช่วยเหลือผู้ประสบภัยพิบัติกรณีฉุกเฉิน (อุทกภัย) ตามระเบียบกระทรวงการคลัง ว่า ด้วยเงินทดรองราชการเพื่อช่วยเหลือผู้ประสบภัยพิบัติกรณีฉุกเฉิน พ.ศ. 2562 รวม 24 อำเภอ 166 ตำบล 1,577 หมู่บ้าน 13ชุมชน ได้แก่ อำเภอด่านขุนทด โนนสูง พิมาย โนนไทย พระทองคำ เทพารักษ์ เฉลิมพระเกียรติ เสิงสาง แก้งสนามนาง ปักธงชัย ปากช่อง สูงเนิน บ้านเหลื่อม สีคิ้ว ลำทะเมนชัย หนองบุญมาก ชุมพวง เมืองยาง โชคชัย ขามทะเลสอ คง โนนแดง ประทาย และสีดา นอกจากนี้ กองอำนวยการป้องกันและบรรเทาสาธารณภัยจังหวัดนครราชสีมา ได้ประกาศพื้นที่ประสบสาธารณภัย(อุทกภัย) ตามแผนป้องกันและบรรเทาสาธารณภัยแห่งชาติ พ.ศ.2558 รวม 31 อำเภอ 218 ตำบล 2,164 หมู่บ้าน 23 ชุมชน ได้แก่ อำเภอโนนสูง ด่านขุนทด ปักธงชัย วังน้ำเขียว โชคชัย ครบุรี ปากช่อง เสิงสาง พิมาย โนนไทย จักราช เฉลิมพระเกียรติ พระทองคำ เทพารักษ์ แก้งสนามนาง เมืองนครราชสีมา ชุมพวง สูงเนิน ขามสะแกแสง คง ห้วยแถลง บ้านเหลื่อม หนองบุญมาก บัวใหญ่ สีคิ้ว ประทาย โนนแดง ขามทะเลสอ สีดา เมืองยาง และลำทะมนชัย จังหวัดนครราชสีมา ได้จัดตั้งศูนย์พักพิงชั่วคราวในพื้นที่ประสบอุทกภัย จำนวน 14 แห่ง ในพื้นที่ 6 อำเภอ 10 ตำบล มีผู้อพยพทั้งสิ้น รวม 410 คน ปัจจุบัน มีประชาชนอพยพ 2 แห่ง 2อำเภอ 2ตำบล ได้แก่ อำเภอโนนสูง(วัดด่านติง 7 คน ตำบลจันอัด) และอำเภอโนนไทย (ศาลา SML 15 ราย ตำบลกำปัง) ขณะเดียวกันเมื่อวันที่ 20 ตุลาคม ที่ผ่านมา เจ้าหน้าที่ศูนย์ป้องกันและบรรเทาสาธารณภัยเขต 5 (ปภ.เขต5) นครราชสีมา พร้อมเจ้าหน้าที่ป้องกันและบรรเทาสาธารณภัย เทศบาลนครนครราชสีมา และเจ้าหน้าที่จากอีกหลายหน่วยงาน ได้เข้าช่วยเหลืออพยพ นายโยธิน เมธชนันท์ อดีตผู้ว่าราชการจังหวัดนครราชสีมา และครอบครัวออกจากบ้านพัก ในหมู่บ้าน VIP เขตเทศบาลนครนครราชสีมา ที่ถูกน้ำลำตะคองเอ่อท่วมสูงมากกว่า 1.5 เมตร เป็นการด่วน ขอบคุณภาพจาก สำนักงานประชาสัมพันธ์จังหวัดนครราชสีมา -005",https://www.naewna.com/local/610326,2021_10_21
ควายหนีตายจากโรงเชือด ไล่ขวิดรถยนต์-ชาวบ้านแตกกระเจิง,ควายหลุดจากโรงฆ่า วิ่งกลางถนนชนรถยนต์ ไล่ขวิดชาวบ้านกระเจิง สืบเนื่องจากเมื่อวันที่ 20 ตุลาคม 2564 เวลาประมาณ 23.45 ร.ต.อ.ชวลิต เทรักสี พงส.สภ.เมืองน่าน ได้รับแจ้งจากศูนย์วิทยุ 191 ตำรวจภูธรจังหวัดน่านแจ้งว่ามีเหตุรถชนควายที่บริเวณถนนหน้าร้านทองใบฟู๊ด ตำบลในเวียง อำเพอเมืองน่าน จังหวัดน่าน ถึงรถไปตรวจสอบในที่เกิดเหตุพบรถยนต์กระบะอีซูซุ D-MAX สีบรอนซ์ทะเบียน อก 8377 นครสวรรค์ สภาพด้านหน้าด้านซ้ายได้รับความเสียหายขับเคลื่อนไม่ได้ การสอบถามนายชัยวัตน์ ป้อมแก้ว เจ้าของรถคันดังกล่าวเล่าว่าขณะที่ขับรถมาตามปกติได้มีควายไม่ทราบเพศวิ่งมาตามถนนและได้ชนด้านหน้ารถด้านซ้ายและยังได้ใช้เขาขวิดช่วงกระบะท้ายไฟแตกจนได้รับความเสียหายแล้ว แต่ระหว่างสำรวจความเสียหายอยู่นั้นควายตัวดังกล่าววิ่งกลับมาไล่ขวิดจึงพากันวิ่งหนีไปคนละทิศคนละทาง แต่ควายตัวดังกล่าวได้มาขวิดด้านหลังรถก่อนจะวิ่งเตลิดหายไปอีกครั้ง จากนั้นผู้เห็นเหตุการณ์อีกรายเล่าให้ฟังว่า ระหว่างกดเงินอยู่บริเวณธนาคารออมสินสาขาน่าน ได้เห็นควายตัวดังกล่าวได้วิ่งอยู่บริเวณถนนก็รู้สึกแปลกใจ ระหว่างขับรถกลับบ้านข้ามสะพานไปยังฝั่งอำเภอภูเพียง ก็ได้ไปเจอกับควายตัวดังกล่าวไล่ขวิดขณะขับขี่รถจักรยานยนต์ทำให้รถล้มได้รับบาดเจ็บเล็กน้อย จากนั้นควายตัวดังกล่าวได้ไปขวิดทำลายประตูรั้วชาวบ้านแล้ววิ่งหนีหายเข้าไปในป่า เจ้าหน้าที่จึงได้ตามไปค้นหาแต่ก็ไม่พบ ใช้เวลาหาอยู่ประมาณ 2 ชั่วโมงก็ไม่พบตัวจึงยกเลิกการค้นหาเนื่องจากมืดและเกรงจะเป็นอันตรายต่อเจ้าหน้าที่ จนปัจจุบันยังไม่ทราบว่าควายตัวดังกล่าวหนีหายไปทางไหน จึงฝากเตือนประชาชน หากพบเห็นควายตัวดังกล่าว อย่าเข้าใกล้และแจ้งเจ้าหน้าที่ตำรวจได้ทันที ต่อมา ร.ต.อ.ชวลิต เทรักสี พงส.สภ.เมืองน่าน เจ้าของคดี ได้ตรวจสอบภาพวงจรปิดจับภาพในที่เกิดเหตุไว้ได้นาทีชีวิต ชาวบ้านวิ่งหนีควายหลุดกระเจิง หลังควายตัวนี้ก่อเหตุวิ่งไล่ขวิดรถยนต์กระบะ จนเสียหายดังกล่าว . 009,https://www.naewna.com/local/610375,2021_10_21
กกต.เปิดลักษณะต้องห้ามหาเสียงเลือกตั้งสมาชิก-นายก อบต.,"กกต.เปิดลักษณะต้องห้ามหาเสียงเลือกตั้งสมาชิก-นายก อบต. ย้ำห้ามใช้ถ้อยคำรุนแรงปลุกระดม-ทำโพลชี้นำคะแนน เมื่อวันที่ 21 ตุลาคม 2564 ผู้สื่อข่าวรายงานว่า เพจเฟซบุ๊ก สำนักงานคณะกรรมการการการเลือกตั้ง (กกต.) เผยแพร่ลักษณะต้องห้ามในการหาเสียงเลือกตั้งสมาชิกสภาองค์การบริหารส่วนตำบลและนายกองค์การบริหารส่วนตำบล (อบต.) ซึ่งกำหนดวันเลือกตั้งในวันอาทิตย์ที่ 28 พฤศจิกายน 2564 โดยห้ามผู้สมัครดำเนินการหรือยินยอมให้พรรคการเมืองหรือผู้ใดดำเนินการ ดังนี้ แจกจ่ายเอกสารเกี่ยวกับการหาเสียงโดยวิธีการวางหรือโปรยในที่สาธารณะ , แจกจ่ายเอกสารโดยไม่ระบุรายละเอียด ไม่ระบุชื่อตัว ชื่อสกุล ที่อยู่ของผู้ว่าจ้าง ผู้ผลิต จำนวน และวันเดือนปีที่ผลิต ใช้พาหนะต่างๆ หาเสียงหรือจัดสถานที่เวทีหาเสียง โดยไม่แจ้งผู้อำนวยการการเลือกตั้งประจำจังหวัด , ใช้ถ้อยคำที่รุนแรงหรือปลุกระดม หรือก่อให้เกิดความไม่สงบในพื้นที่ , ช่วยเหลือเงินทรัพย์สินต่างๆ หรือประโยชน์อื่นใดอันอาจคำนวณเป็นเงินให้แก่ผู้ใดตามปกติประเพณีต่างๆ , นำข้อมูลของพรรคการเมืองหรือบุคคลมาหาเสียงโดยไม่ได้รับความยินยอมหาเสียง หรือนำชื่อสัญลักษณ์ของพรรคการเมือง คติพจน์ คำขวัญ หรือภาพบุคคลโดยไม่ได้รับความยินยอมจากพรรคการเมืองหรือบุคคลนั้น , สำรวจความคิดเห็นของประชาชน โดยมีเจตนาไม่สุจริตมีลักษณะชี้นำเพื่อผลต่อการลงคะแนนเลือกหรือไม่เลือกผู้สมัครผู้ใด , เปิดเผยผลสำรวจความคิดเห็นของประชาชนเกี่ยวกับการออกเสียงลงคะแนนในระหว่างเวลา 7 วันก่อนวันเลือกตั้ง จนถึงเวลาปิดการออกเสียงลงคะแนนเพื่อประโยชน์ในการหาเสียง นอกจากนี้ ยังกำหนดห้ามผู้สมัครดำเนินการหรือยินยอมให้พรรคการเมืองหรือผู้ใดดำเนินการนำสถาบันพระมหากษัตริย์มาเกี่ยวข้องกับการหาเสียงเลือกตั้ง และจงใจไม่ปฏิบัติให้เป็นไปตามระเบียบ กกต.ว่าด้วยวิธีการหาเสียงและลักษณะต้องห้ามในการหาเสียงเลือกตั้งสมาชิกสภาท้องถิ่นหรือผู้บริหารท้องถิ่น พ.ศ.2563 - 006",https://www.naewna.com/politic/610378,2021_10_21
‘ผู้ว่าฯหมูป่า’ขีดเส้น7วันสอบคลี่ปมประตูน้ำ‘ปทุมฯ’เปิด เล็งติดวงจรปิดสกัดซ้ำรอย,"ผู้ว่าฯหมูป่าขีดเส้น7วันสอบคลี่ปมประตูน้ำปทุมฯเปิด เล็งติดวงจรปิดสกัดซ้ำรอย เมื่อเวลา 11.00 น.วันที่ 21 ตุลาคม 2564 ที่ประตูระบายน้ำคลองบางนา ตำบลกระแชง อำเภอสามโคก จังหวัดปทุมธานี นายณรงค์ศักดิ์ โอสถธนากร ผู้ว่าราชการจังหวัดปทุมธานี ร่วมกับ พล.ต.ท.คำรณวิทย์ ธูปกระจ่าง นายกองค์การบริหารส่วนจังหวัด (นายก อบจ.) ปทุมธานี ลงพื้นที่ตรวจสอบประตูระบายน้ำที่มีมือดีแอบเปิดจนมวลน้ำเข้าท่วมบ้านเรือนและประชาชนได้รับความเสียหายเป็นจำนวนมาก (อ่านข่าวที่เกี่ยวข้อง : ปทุมฯโกลาหล!มือมืดย่องเปิดประตูน้ำ-มวลน้ำทะลัก บิ๊กแจ๊สสั่งล่าตัว) พล.ต.ท.คำรณวิทย์ กล่าวว่า เนื่องจากเมื่อคืนประตูระบายน้ำถูกเปิดทำให้น้ำทะลักเข้าคลองบางนาทำให้บ้านเรือนประชาชนที่อาศัยที่อยู่ด้านหลังเขื่อนได้รับความเสียหายทันที โดยเฉพาะบ้านที่อยู่ริมคลองน้ำท่วมได้รับความเสียหาย และมีสะพานไม้พัง หากเมื่อคืนไม่สามารถแก้ปัญหาได้ เชื่อว่าหมู่บ้านจัดสรรหลายหมู่บ้าน เช่น หมู่บ้านกฤษณา หมู่บ้านแดนทอง หมู่บ้านฉัตรหลวง 8 เป็นต้น ต้องเสียหายจากน้ำท่วมและอันตรายมากกับกระแสไฟ ฟ้า ประชาชนอาจได้รับอันตรายถึงชีวิตได้ เบื้องต้นผมได้รายงานผู้ว่าราชการจังหวัดปทุมธานี ซึ่งเราจะปล่อยแบบนี้ไม่ได้ และประตูระบายน้ำของจังหวัดปทุมธานีมีเยอะตลอดแนวแม่น้ำเจ้าพระยา มาตรการต่อไปมีความจำเป็นต้องติดกล้องวงจรปิดทุกประตู เราจะต้องให้พิสูจน์หลักฐานมาตรวจว่าที่ประตูน้ำแห่งนี้เกิดเหตุเพราะอะไร ซึ่งท่านผู้ว่าราชการจังหวัดจะตั้งกรรมการขึ้นมาสืบสวนข้อเท็จจริงร่วมกันทั้งฝ่ายปกครอง ชลประทาน ตำรวจ และทางไฟฟ้า เพื่อให้ยืนยันให้ได้ว่าสาเหตุจากระบบช๊อตแล้วประตูจะเปิดได้เองหรือไม่ พล.ต.ท.คำรณวิทย์ กล่าว พล.ต.ท.คำรณวิทย์ กล่าวอีกว่า ถ้ามีคนมาแอบเปิดตามที่เป็นข่าวก็ต้องติดตามผู้กระทำมาดำเนินคดี เพราะความเสียหายได้เกิดขึ้นแล้วมากไปกว่าหลายกิโลเมตร เป็นวงกว้าง ส่วนที่มีคำถามว่าเกี่ยวกับการเมืองหรือไม่นั้น ตนคิดว่าในสภาวะเช่นนี้การใช้กลยุทธ์ทางการเมืองที่จะมากลั่นแกล้งกัน แล้วประชาชนได้รับความเดือดร้อน คนพวกนี้เลวมาก ไม่รู้ว่าจะประณามอย่างไร ถ้าแน่จริงมาเกิดกับตน จะไม่ว่าเลย แต่กลับไปทำให้ประชาชนเสียหาย ถือว่าชั่วสุดๆแล้ว หากไม่พอใจตนมาทำกับตนนี่ มาสู้กัน แต่อย่ามาทำร้ายประชาชน ส่วนประชาชนที่ได้รับความเดือดร้อนได้มอบหมายให้เลขาฯลงไปตรวจสอบ เพื่อช่วยเหลือเป็นการด่วนแล้ว ด้านนายณรงค์ศักดิ์ โอสถธนากร ผู้ว่าราชการจังหวัดปทุมธานี กล่าวว่า ตนได้รับรายงานเมื่อคืนที่ผ่านมาจากนายอำเภอสามโคก ว่า ประตูระบายน้ำที่เปิดออกยังไม่ทราบสาเหตุที่แท้จริงในตอนนี้ อาจจะเกิดจากไฟฟ้าช๊อต หรือผู้ที่เดือดร้อนอาจจะแอบไปเปิดประตูน้ำก็ได้ ตอนนี้เรามีความกังวลประชาชนที่อาศัยอยู่ภายในคันกั้นน้ำ เนื่องจากน้ำได้เข้าไปเมื่อคืนที่ผ่านมาภายในเวลา 2 ชั่งโมง น้ำได้เข้าไปไกลขนาดไหนแล้ว ประชาชนที่ได้รับผลกระทบมีจำนวนเท่าไร ต้องมีการสำรวจกัน นอกจากนี้ประชาชนที่อยู่นอกคันกั้นน้ำได้รับความเดือดร้อนมาโดยตลอดกว่า 5,000 คน ตลอด 2 ฝั่งแม่น้ำเจ้าพระยา อาจจะเป็นชาวบ้านที่มีความเห็นไม่ตรงกัน หรืออาจจะเป็นประเด็จอะไรก็ได้ ซึ่งเราจะทำการสืบสวนต่อไป เบื้องต้นได้หารือกับปลัดจังหวัดจะให้หน่วยงานที่เกี่ยวข้อง ชลประทาน อำเภอสามโคก ชี้แจงข้อเท็จจริงในเวลาที่จำกัด ซึ่งประชาชนมีความกังวลว่าแล้วประตูอื่นจะถูกเปิดอีกหรือไม่ คงต้องมีการนำกำลังมาลาดตระเวน คงต้องขอความร่วมมือกับ ตำรวจ กอ.รมน.ในพื้นที่ และฝ่ายปกครอง นอกจากนี้คงต้องมีการหากล้องวงจรปิดเพื่อมาติดตั้งเพื่อดู และเป็นการป้องปราม ระงับเหตุไม่ให้เกิดขึ้นในพื้นที่อื่นอีก ส่วนสาเหตุจะทราบผลสรุปให้ได้ภายใน 7 วัน นายณรงค์ศักดิ์ กล่าว ส่วนนางรุจศลักษณ์ ธูปกระจ่าง ตั้งวงษ์เลิศ เลขานุการนายก อบจ.ปทุมธานี กล่าวว่า จากการตรวจสอบพบว่ามีบ้านจำนวนหลายหลัง และประชาชนเป็นจำนวนมากได้รับความเสียหายและทรัพย์สินบางส่วนได้ลอยน้ำหายไป มีสะพานไม้พังเสียหาย โดยเฉพาะทางประชาชนยังมีอาการหวาดผวาอยู่ ซึ่งจะรีบดำเนินการสร้างความมั่นใจ และรีบลงมาช่วยเหลือประชาชนที่เดือดร้อนโดยทันที -005",https://www.naewna.com/local/610381,2021_10_21
'เจนี่ อัลภาชน์'สวมบิกินีตัวจิ๋ว โชว์ความฮอตสุดแซ่บริมหาด,21 ต.ค.64 แซ่บซี๊ดไม่เปลี่ยนจริงๆ สำหรับ นางเอกคุณแม่ลูกหนึ่ง เจนี่ อัลภาชน์ ณ ป้อมเพชร ที่ล่าสุดเจ้าตัวได้จัดทริปครอบครัวไปเที่ยวทะเล แน่นอนว่างานนี้เจนี่ยังได้เสิร์ฟความเซ็กซี่ด้วยการใส่บิกินี่ตัวจิ๋ว เผยให้เห็นอกเป็นอก เอวเป็นเอว โชว์หน้าท้องแบนเรียบมีกล้ามท้องเบาๆ เรียกว่าเป็นหุ่นที่สาวๆ หลายคนต่างอิจฉาเลยทีเดียว,https://www.naewna.com/entertain/610380,2021_10_21
มวลน้ำล้อมรอบตัวเมือง'โคราช' กว่า4พันครัวเรือนสาหัส,"'โคราช' น้ำท่วมวันนี้อ่วมอรทัย มวลน้ำล้อมรอบทั่วเมืองเขตเทศบาล ทุกชุมชนกว่า 4,000 หลังคาเรือน ถ.สุรนารี 2 น้ำท่วมยาวเป็นกิโล บ้านน้องอร สู้โว้ย..น้ำท่วมวันที่ 3 แม่น้องอร บอกเก็บของไม่ทัน อุปกรณ์การเรียนจมน้ำ 21 ตุลาคม 2564 ผู้สื่อข่าวรายงานสถานการณ์น้ำท่วมขณะนี้มวลน้ำยังคงท่วมชุมชนในเขตเทศบาลนครนครราชสีมา กว่า 4,000 หลังคาเรือน อาทิ ชุมชนมิตรภาพ ซอย 4 , ชุมชนสำโรงจันทร์ , ชุมชนเกาะลอย , ชุมชนด้านหลัง รพ.มหาราชนครราชสีมา , ชุมชนหลังวัดสามัคคี , ชุมชนวัดศาลาลอย , ชุมชนสนามกีฬากลางเทศบาลนครฯ , ชุมชน 30 กันยา , ชุมชน , มหาชัย-อดมพร , ชุมชนวัดศาลาลอย , ชุมชนท้าวสุระ ส่วนตำบลติดเขตเทศบาลนครนครราชสีมาที่ล้อมรอบเมือง ถนนเส้นสุรนารี 2 ซึ่งเ)นถนน 4 ช่องจราจรน้ำท่วมถนนทั้งสองฝั่ง ตรงกลางเป็นคลองส่งน้ำของชลประทาน ที่ล้นออกท่วมถนนมีระยะทาง 1 กม.ระดับน้ำ 50 ซม. และเริ่มลดลงเรื่อยๆ คาดว่า 1-2 วันจะเข้าสู่ภาวะปรกติเฉพาะถนน และมวลน้ำได้เข้าท่วมพื้นที่ บ้านท่าตะโก , วัดท่าตะโก , บ้านตะคองเก่า , บ้านคนชุม , บ้านประโดก - โคกไผ่ และถนนสี่แยกประโดก โดยเฉพาะวัดท่าตะโก กับบ้านตะคองเก่า ระดับน้ำสูงเกือบ 2 เมตร ต้องใช้เรือบริการเข้า-ออกได้เพียงทางเดียว ขณะที่ถนนมิตรภาพ กม. 0 ตั้งแต่ตลาดประปา . โรงเรียนสุรนารีวิทยา 1 , โรงเรียนเมือง , วิทยาลัยอาชีวะศึกษา ภายในโรงเรียนถูกน้ำท่วมจมมิดหมดต้องใช้เรือและรถยกสูงเท่านั้น โดยยังไม่มีการเปิดเทอม ส่วนถนนช้างเผือกเส้นทางเข้าโรงพยาบาลมหาราชนครราชสีมา และโรงพยาบาลจิตเวชราชนครินทร์นครราชสีมา ล่าสุดขณะนี้มวลน้ำในลำตะคองยังคงไหลเอ่อเข้าท่วมพื้นผิวถนน เป็นระยะทางยาวประมาณ 1 กิโลเมตร ระดับน้ำยังสูงกว่า 50-60 เซนติเมตร น้ำเริ่มลดลงบ้างเล็กน้อย รถยนต์ขนาดเล็กยังไม่สามารถสัญจรผ่านได้ ทหารกองทัพภาคที่ 2 และเจ้าหน้าที่กู้ภัย ฮุก 31 และสว่างเมตตาธรรมสถานต้องระดมนำรถยบรรทุก และรถยนต์กระบะยกสูง ไปให้บริการรับส่งขนย้ายผู้ป่วย และบุคลากรการแพทย์เข้า-ออก โดยเฉพาะช่วงเช้า-เย็นเลิกงานค่อนข้างอลม่านรถรับส่งทุกคันเต็มและแออัดเป็นปลากระป๋อง รวมถึงประชาชนที่เข้าไปตรวจคัดกรองโควิด-19 ในการเดินทางเข้าออกโรงพยาบาล ส่งผลให้การจราจรบริเวณถนนที่ถูกน้ำท่วมติดขัดอย่างหนัก เจ้าหน้าที่ตำรวจ สภ.เมืองนครราชสีมา ต้องระดมกำลังอำนวยความสะดวกช่วยเหลือประชาชนตลอดทั้งวัน ส่วนถนนสุรนาราณ์มีน้ำท่วมขังระยะทาง 200 เมตรช่วงหน้าโรงแรมดิ อิมพีเรียล โอเทล แอนด์คอนเวชั่น เซ็นเตอร์ โคราชรถทุกชนิดต้องใช้ช่วงในขวาสุด เนื่องจากน้ำสูง 40 ซม. ขณะที่ชุมชนมหาชัย-อุดมพร บริเวณปากซอยปรากฏว่ามีท่อระบายน้ำขนาดใหญ่ถูกมวลน้ำทะลักดันฝาท่อพวยพุ่งขึ้นมาอย่างแรงตลอดเวลาคล้ายน้ำพุ เส้นผ่านศูนย์กลางของท่อ 60 ซม.โดยถนนในซอยถูกน้ำท่วมบางจุดที่เป็นพื้นที่ต่ำ ในจำนวนนี้มีบ้านของนายเหลือ พลศักดิ์ และนางศศิธร พลศักดิ์ แม่ของน้องอร.อุดมพร พลศักดิ์ หรือ'น้องอรสู้โว้ย' พ.ท.(หญิง) อุดมพร พลศักดิ์ นักยกน้ำหยักเหรียญทองโอลิมปิกหญิงคนแรกของไทย ซึ่งนางศศิธรฯ ได้พาเข้าไปตรวจสอบพบว่า บริเวณบ้านยกสูงชั้นเดียวถูกน้ำเข้าท่วมทั้งหมดและถนนหน้าบ้านเป็นวันที่ 3 และยังไม่มีทีท่าจะลดลงแต่อย่างใด มีแต่เพิ่มทีละน้อย เนื่องจากบ้านอยู่ติดลำน้ำลำตะคลอง ช่วงปลายเส้นทางน้ำจากในตัวเมือง ระดับน้ำสูง 50 ซม. มีหนังสืออุปกรณ์การศึกษาของลูกหลานถูกน้ำท่วมเสียหายหมด เนื่องจากเก็บขึ้นที่สูงไม่ทัน เพราะน้ำมาเร็วมาก และยังมีมวลน้ำที่จะมาจาก ชุมชนมิตรภาพ ซอย 4 และน้ำที่ท่วมถนนช้างเผือก รพ.มหาราชฯที่จะไหลมาเพิ่มอีกใน 1-2 วันนี้ ระดับน้ำก็จะเพิ่มสูงขึ้น 5-10 ซม. ได้ จากนั้นก็น่าจะคล่อยๆลดลง ซึ่งคงจะเป็นสัปดาห์กว่าจะเข้าสู่ภาวะปกติได้ นอกจากนี้ที่สนามกีฬาเทศบาลนครนครราชสีมา ศูนย์เยาวชนสุรนารี ถนนกีฬากลาง มวลน้ำได้ไหลบ่าเข้าท่วมสนามฟุตบอลทั้งหมด รวมทั้งสนามเทเบิลเทนนิส และบริเวณถนนและสวนภายในถูกน้ำท่วมทั้งหมด ช่วงกลางภายในระดับน้ำสูงจนถึงเอว รวมทั้งสนามฟุตบอลน้ำทะลักเข้าท่วมสูง 60-70 ซม. โดยน้ำไหลเข้าทางประตูด้านหน้า และผุดขึ้นมาตามท่อระบายน้ำ และด้านข้างท่วมมาได้ 2 วันแล้ว ส่วนที่ยังโชคดีที่โรงยิมบาสเก็ตบอล วอลเลย์บอลน้ำยังขึ้นไปไม่ถึง ขณะนี้ได้ปิดบริเวณทั้งหมด ส่วนนักเรียนโรงเรียนกีฬาเทศบาลฯยังไม่เปิดเทอม นายวิเชียร จันทรโณทัย ผู้ว่าราชการจังหวัดนครราชสีมา กล่าวว่า สถานการณ์น้ำล้อมบริเวณ รพ.มหาราชฯยังมีน้ำท่วมสูงอยู่ แม้ว่าจะลดระดับลงบ้างแล้วก็ตาม ขณะที่การตรวจสอบมวลน้ำด้านบนที่มาจากบ้านละลมหม้อลดลงมากแล้ว รวมทั้งชุมขนมิตรภาพ ซอย 4 น้ำลดลง 50-60 ซม. ส่วนน้ำในอ่างฯลำตะตองที่เต็มความจุแล้วทางชลประทานก็แจ้งว่า ก็จะยังไม่ปล่อยน้ำลงมา ซึ่งต้องรอให้มวลน้ำที่ท่วมขังในเขตเทศบาลนครนครราชสีมาและรอบๆเมืองไหลลงไปก่อน ขณะที่ตอนนี้ได้ให้เร่งระบายน้ำที่ประตูข่อยงาม ด้านล่างท้ายลำน้ำ ขณะนี้น้ำจะแช่นานบริเวณจุดที่เป็นแอ่งพื้นที่ต่ำ ส่วนจุดอื่นๆน่าจะ 1-2 วันน้ำก็จะลงไปได้ และจากตัวเมืองไป อ.เฉลิมพระเกียรติ มวลนน้ำจะท่วมหนัก และ อ.จักราช , อ.พิมายฯ น้ำจะท่วมหนักมาก และท่วมรอบที่ 2-3 ซึ่งเราได้แจ้งเตือนไปหมดแล้ว . 009",https://www.naewna.com/local/610383,2021_10_21
"วันแรกอนุมัติ‘เอสเอ็มอี’5พันราย ลูกจ้างไทย1.2แสนคน รับ 3,000 บาทต่อหัว","วันแรกอนุมัติเอสเอ็มอี5พันราย ลูกจ้างไทย1.2แสนคน รับ 3,000 บาทต่อหัว 21 ตุลาคม 2564 นายสุชาติ ชมกลิ่น รัฐมนตรีว่าการกระทรวงแรงงาน เปิดเผยว่า วันที่ 20 ตุลาคม 2564 เป็นวันแรกที่เปิดให้นายจ้าง สถานประกอบการลงทะเบียนร่วมโครงการส่งเสริมและรักษาระดับการจ้างงานในธุรกิจ SMEs ผ่านทางระบบออนไลน์ที่เว็บไซต์ ส่งเสริมการจ้างงานเอสเอ็มอี.doe.go.th โดยจะเปิดให้ลงทะเบียนจนถึง 20 พฤศจิกายน 2564 ภาพรวมวันแรกมีผลตอบรับที่ดีมาก ข้อมูล ณ วันที่ 20 ตุลาคม เวลา 17.00 น. พบว่ามีสถานประกอบการได้รับการอนุมัติเข้าร่วมโครงการแล้ว 5,091 ราย จำนวนลูกจ้างคนไทยที่ได้รับสิทธิ์ 123,847 คน ดังนี้ + กิจการในพื้นที่กรุงเทพมหานครถึง 2,231 ราย จำนวนลูกจ้างคนไทยที่ได้รับสิทธิ์ 53,548 คน + ปริมณฑล 1,101 ราย จำนวนลูกจ้างคนไทยที่ได้รับสิทธิ์ 29,218 คน + ภาคกลาง 687 ราย จำนวนลูกจ้างคนไทยที่ได้รับสิทธิ์ 18,247 คน + ภาคใต้ 454 ราย จำนวนลูกจ้างคนไทยที่ได้รับสิทธิ์ 8,799 คน + ภาคเหนือ 365 ราย จำนวนลูกจ้างคนไทยที่ได้รับสิทธิ์ 6,975 คน + ภาคตะวันออกเฉียงเหนือ 253 ราย จำนวนลูกจ้างคนไทยที่ได้รับสิทธิ์ 7,060 คน สถานการณ์การแพร่ระบาดของโรคโควิด-19 ในช่วงที่ผ่านมา ทำให้สถานประกอบการจำนวนหนึ่งประสบปัญหาจนต้องหยุดกิจการชั่วคราว บางแห่งมีการลดการจ้างงานอย่างหลีกเลี่ยงไม่ได้ และมีจำนวนมากที่พยายามพยุงกิจการไปพร้อมกับรักษาระดับการจ้างงานไว้อย่างสุดกำลัง พล.อ.ประยุทธ์ จันทร์โอชา นายกรัฐมนตรี และพล.อ.ประวิตร วงษ์สุวรรณ รองนายกรัฐมนตรี ซึ่งกำกับดูแลกระทรวงแรงงาน เห็นถึงความจำเป็นที่รัฐบาลจะต้องมีนโยบายรักษาระดับการจ้างงานและส่งเสริมการจ้างงานใหม่ โดยอุดหนุนค่าจ้าง 3,000 บาทต่อลูกจ้างสัญชาติไทย 1 คนต่อเดือน เป็นระยะเวลา 3 เดือน ในเดือนพฤศจิกายน 2564 -มกราคม 2565 เพื่อให้สถานประกอบการขนาดเล็ก-กลางเกิดสภาพคล่อง สามารถฟื้นฟูกิจการสร้างความแข็งแรงในธุรกิจพร้อมรับการเปิดประเทศที่จะมีขึ้นเร็วๆนี้ ทั้งยังเป็นการตอบแทนธุรกิจในกลุ่ม SMEs ที่เปรียบเสมือนกระดูกสันหลังของการจ้างงานในประเทศไทย รัฐมนตรีว่าการกระทรวงแรงงาน กล่าว ด้านนายไพโรจน์ โชติกเสถียร อธิบดีกรมการจัดหางาน กล่าวว่า สำหรับสถานประกอบการที่ต้องการเข้าร่วมโครงการฯ จะต้องเป็นนายจ้างภาคเอกชนที่อยู่ในระบบประกันสังคม (ฐานข้อมูลประกันสังคม ม.33 สถานะ Active) ที่มีลูกจ้างรวมทุกสาขาไม่เกิน 200 คน ณ วันที่ 16 ตุลาคม 2564 โดยที่นายจ้างจะต้องรักษาระดับการจ้างงานไม่ต่ำกว่าร้อยละ 95 ในระหว่างเข้าร่วมโครงการฯ หากไม่สามารถรักษาระดับการจ้างงานให้ไม่ต่ำกว่าร้อยละ 95 จะไม่ได้รับเงินอุดหนุนในเดือนนั้น และกรณีนายจ้างมีการจ้างงานเพิ่มขึ้นจากยอดการจ้างงาน ณ วันที่ 16 พฤศจิกายน 2564 จะได้รับเงินอุดหนุนเพิ่มตามจำนวนการจ้างงานจริงไม่เกินร้อยละ 5 ทั้งนี้นายจ้างจะต้องจ่ายค่าจ้างไม่ต่ำกว่าอัตราค่าจ้างขั้นต่ำของแต่ละจังหวัดตามประกาศคณะกรรมการค่าจ้างฯ โดยหลักเกณฑ์สำคัญอีกประการที่นายจ้างสถานประกอบการจะได้รับการอนุมัติร่วมโครงการ คือนายจ้างจะต้องส่งเงินสมทบประกันสังคมผ่านช่องทาง e-service (e-payment) ของสำนักงานประกันสังคม ภายในวันที่ 15 ของเดือนถัดไป จึงจะได้รับเงินอุดหนุนจากโครงการฯ ผู้สนใจที่ต้องการสอบถามข้อมูลเพิ่มเติมสามารถติดต่อได้ที่สำนักงานจัดหางานจังหวัดทุกจังหวัด สำนักงานจัดหางานกรุงเทพมหานครพื้นที่ 1 – 10 หรือที่สายด่วนกระทรวงแรงงาน โทร.1506 กด 2 กรมการจัดหางาน หรือสายด่วนกรมการจัดหางาน โทร.1694 -005",https://www.naewna.com/local/610384,2021_10_21
เปิด 6 อันดับจังหวัด‘กองถ่าย’เมืองนอกฮิตถ่ายทำ คาด Beer Run สร้างรายได้ 373 ล้าน,"เปิด 6 อันดับจังหวัดกองถ่ายเมืองนอกฮิตถ่ายทำ คาด Beer Run สร้างรายได้ 373 ล้าน 21 ตุลาคม 2564 นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) ในฐานะรองประธานกรรมการภาพยนตร์และวีดิทัศน์แห่งชาติ เปิดเผยว่า คณะกรรมการภาพยนตร์ฯ มีนโยบายส่งเสริมการขับเคลื่อนนโยบายสำคัญของรัฐบาลและพล.อ.ประยุทธ์ จันทร์โอชา นายกรัฐมนตรี ที่มุ่งผลักดันมาตรการผ่อนปรนการถ่ายทำภาพยนตร์ภายใต้สถานการณ์โควิด-19 สร้างความเชื่อมั่นให้แก่กองถ่ายภาพยนตร์ต่างประเทศ รวมถึงขับเคลื่อนนโยบายใช้ Soft Power ความเป็นไทยและอุตสาหกรรมสร้างสรรค์ (Creative Economy) ของไทยใน 15 สาขา เช่น ภาพยนตร์ ศิลปะการแสดง แฟชั่น อาหารไทยและการท่องเที่ยวเชิงวัฒนธรรม รวมทั้งสนับสนุนโครงการภูเก็ตแซนด์บ็อกซ์ (Phuket Sandbox) ของรัฐบาลโดยนำคุณค่าของวัฒนธรรมมาต่อยอดสร้างสรรค์สินค้าและบริการ (Creative Culture) ขับเคลื่อนอุตสาหกรรมวัฒนธรรมที่มีศักยภาพ 5F ได้แก่ อาหาร (Food) ภาพยนตร์และวีดิทัศน์ (Film) ผ้าไทยและการออกแบบแฟชั่น (Fashion) มวยไทย (Fighting) และการอนุรักษ์และขับเคลื่อนเทศกาล ประเพณีสู่ระดับโลก (Festival) เพื่อสร้างงาน สร้างรายได้ให้แก่ชุมชนและประเทศอย่างยั่งยืน รองประธานกรรมการภาพยนตร์และวีดิทัศน์แห่งชาติ กล่าวอีกว่า ล่าสุดเป็นที่น่ายินดีที่คณะกองถ่ายภาพยนตร์ต่างประเทศ เรื่อง Beer Run และ Beer Run 2 จากบริษัท INWOOD PICTURES,LLC. สหรัฐอเมริกาและนักแสดงที่มีชื่อเสียงระดับโลกคือ รัสเซล โครว์ นักแสดงชาวนิวซีแลนด์ - ออสเตรเลียและแซ็ก เอฟรอน นักแสดงชาวอเมริกันมาถ่ายทำที่ไทยด้วย โดยถ่ายทำที่กรุงเทพฯ เชียงใหม่ ราชบุรี สมุทรปราการ นนทบุรีและประจวบคีรีขันธ์ ระหว่างวันที่ 13 กันยายน - 31 ตุลาคม 2564 ซึ่งได้ประมาณการค่าใช้จ่ายในการถ่ายทำสร้างรายได้สู่ประเทศไทยกว่า 373 ล้านบาท เป็นสิ่งที่แสดงถึงความเชื่อมั่นต่อมาตรการผ่อนปรนการถ่ายทำภาพยนตร์ฯ ของผู้ผลิตภาพยนตร์ต่างประเทศที่มีต่อประเทศไทยได้อย่างชัดเจน รวมถึงศักยภาพและความโดดเด่นของแหล่งท่องเที่ยวทางวัฒนธรรมและแหล่งท่องเที่ยวทางธรรมชาติและมาตรการจูงใจด้านภาษี เป็นปัจจัยในการเลือกเข้ามาถ่ายทำภาพยนตร์ในประเทศไทย นายอิทธิพล กล่าวอีกว่า รัฐบาลโดยคณะกรรมการฯ วธ. กระทรวงการท่องเที่ยวและกีฬา กระทรวงสาธารณสุขและศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (ศบค.) ได้ร่วมผลักดันมาตรการผ่อนปรนให้กองถ่ายภาพยนตร์ โทรทัศน์ โฆษณาทำงานต่อไปได้ภายใต้สถานการณ์การแพร่ระบาดของโรคโควิด-19 เพื่อขับเคลื่อนยุทธศาสตร์การส่งเสริมอุตสาหกรรมภาพยนตร์และวีดิทัศน์ ระยะที่ 3 (พ.ศ.2560 - 2564) โดยเฉพาะยุทธศาสตร์ที่ 4 การส่งเสริมให้ต่างชาติเข้ามาผลิตภาพยนตร์และวีดิทัศน์ ในประเทศไทย ทำให้ผู้สร้างภาพยนตร์ต่างประเทศมั่นใจและเลือกประเทศไทยเป็นสถานที่ถ่ายทำ ซึ่งวธ.ได้รับข้อมูลจากกรมการท่องเที่ยว กระทรวงการท่องเที่ยวและกีฬาในปี 2564 (มกราคม - ตุลาคม) มีบริษัทภาพยนตร์ต่างประเทศเข้ามาถ่ายทำภาพยนตร์ในไทยรวม 74 เรื่อง ในพื้นที่ 29 จังหวัด สร้างรายได้เข้าประเทศกว่า 3,460.06 ล้านบาท ทั้งนี้ จังหวัดที่มีการถ่ายทำภาพยนตร์ต่างประเทศสูงสุด 6 อันดับแรก ได้แก่ กรุงเทพฯ 35 เรื่อง ภูเก็ต 10 เรื่อง สมุทรปราการ 8 เรื่อง ปทุมธานี 6 เรื่อง พังงา 5 เรื่อง และลำปาง สุราษฎร์ธานี นครนายก สมุทรสาคร นครราชสีมาและเชียงราย 3 เรื่อง ส่วน 5 อันดับประเทศที่สร้างรายได้สูงสุดในการเข้ามาถ่ายทำภาพยนตร์ในไทย ได้แก่ สหรัฐอเมริกากว่า 2,511 ล้านบาท เขตบริหารพิเศษฮ่องกงกว่า 286 ล้านบาท สิงคโปร์กว่า 228 ล้านบาท ฝรั่งเศสกว่า 120 ล้านบาท และจีนกว่า 85 ล้านบาท -005",https://www.naewna.com/local/610386,2021_10_21
'ภูทับเบิก'ป่วน! ไล่ตรวจอีก743กลุ่มเสี่ยง เร่งฉีดวัคซีน100%,"การตรวจหาเชื้อเชิงรุกให้กับประชาชน 3,056 ราย ที่ภูทับเบิก อ.หล่มเก่า จ.เพชรบูรณ์ รวม 2 วัน พบผู้ติดเชื้อยืนยันแล้ว 303 ราย จากผู้ที่เดินทางมาตรวจ จำนวน 2313 ราย คงเหลือผู้ที่ยังไม่ได้มาตรวจอีก จำนวน 743 ราย ซึ่งเป็นผู้ป่วยติดเตียง และผู้ที่ไม่อยู่ในพื้นที่ ส่งผลให้ โรงแรม รีสอร์ท ใกล้จุดชมวิวภูทับเบิก ถูกสั่งปิดงดให้บริการนักท่องเที่ยวเป็นเวลา 14 วัน 21 ตุลาคม 2564 ผู้สื่อข่าวรายงานว่า จากกรณีที่มีการตรวจพบผู้ติดเชื้อโควิด-19 ในพื้นที่หมู่ 14 บ้านทับเบิก ต.วังบาล อ.หล่มเก่า จ.เพชรบูรณ์ จนทำให้เกิดคลัสเตอร์ใหญ่ มีผู้ติดเชื้อจำนวนมาก แพร่ระบาดในพื้นที่หมู่ 14 และหมู่ 16 บ้านทับเบิก จากการสุ่มตรวจด้วยชุดตรวจ ATK จำนวน 607 ราย พบผู้ติดเชื้อ 165 ราย จึงได้ส่งตรวจด้วยวิธี RT-PCR ของผู้พบเชื้อเบื้องต้น 165 ราย พบว่าผลเป็นบวกติดเชื้อโควิด จำนวน 158 ราย สำนักงานสาธารณสุขจังหวัดเพชรบูรณ์ จึงได้ร่วมกับศูนย์ควบคุมโรคที่ 9 จังหวัดพิษณุโลก ลงพื้นที่ตรวจหาเชื้อเชิงรุก ให้กับประชาชนในพื้นที่หมู่ที่ 14 และหมู่ที่ 16 บ้านทับเบิก ซึ่งมีจำนวน 3,056 ราย ในระหว่างวันที่ 18 และวันที่ 19 ตุลาคม 2564 ณ ลานกลางหมู่บ้านหมู่ที่ 14 บ้านทับเบิก โดยมีประชาชนมารอรับการตรวจกันอย่างพร้อมเพรียง โดยเจ้าหน้าที่ได้จัดการตรวจเรียงลำดับตามบ้านเลขที่ ข่าวที่เกี่ยวข้อง :โควิด'ภูทับเบิก'พรวด303ราย สั่งปิดโรงแรม รีสอร์ต-2หมู่บ้าน นายกฤษณ์ คงเมือง ผู้ว่าราชการจังหวัดเพชรบูรณ์ กล่าวว่า ผลการตรวจในวันที่ 18 และ วันที่ 19 ตุลาคม 2564 ที่ผ่านมา สามารถทำการตรวจหาเชื้อไปแล้ว จำนวน 2,313 ราย และ พบผู้ติดเชื้อยืนยัน จากผลการตรวจด้วยวิธี RT-PCR รวมกันก่อนหน้านี้ 158 ราย ทำให้ในขณะนี้พบผู้ติดเชื้อแล้ว จำนวน 303 ราย และ คงเหลือที่จะต้องตรวจอีก จำนวน 743 ราย ซึ่งเป็นผู้ป่วยติดเตียง ผู้สูงอายุและผู้ที่ไม่อยู่ในพื้นที่ ซึ่งทางสาธารณสุขในพื้นที่จะติดตามไปตรวจให้ครบทั้งหมดต่อไป ล่าสุด จ.เพชรบูรณ์ จึงได้วางมาตรการเข้ม เพื่อป้องกันการแพร่ระบาดของไวรัสโควิด-19 และเตรียมจะดำเนินการฉีดวัคซีนให้ประชาชนในพื้นที่ภูทับเบิกทั้งหมด ให้ครบ 100 เปอร์เซ็นต์ สำหรับพื้นที่ภูทับเบิก ทางจังหวัดได้วางมาตรการเข้ม เพื่อป้องกันการแพร่ระบาดของโควิด-19 โดยการสั่งปิดพื้นที่หมู่ที่ 14 และหมู่ที่ 16 ต.วังบาล อ.หล่มเก่า ให้เป็นพื้นที่ควบคุมสูงสุด ห้ามบุคคลเข้าออก ตั้งแต่วันที่ 18 - 31 ตุลาคม 2564 และให้ผู้ประกอบการโรงแรมรีสอร์ทในพื้นที่งดให้บริการนักท่องเที่ยว โดยภาครัฐจะเข้าสนับสนุนถุงยังชีพช่วยเหลือประชาชนในเบื้องต้น ส่วนภาคการท่องเที่ยวอื่นของจังหวัดเพชรบูรณ์ยังไม่ส่งผลกระทบ นักท่องเที่ยวยังสามารถเดินทางเข้ามาได้ แต่ต้องปฏิบัติตามมาตรการของกระทรวงสาธารณสุขและจังหวัดเพชรบูรณ์ อย่างเคร่งครัดเพื่อป้องกันการแพร่ระบาดของโควิด -19 นายกฤษณ์ กล่าว ด้านนายเสกสรร กลิ่นพูน นายอำเภอหล่มเก่า ได้สั่งการให้นายเจตน์สฤษฎิ์ จันทศร ปลัดอำเภอหล่มเก่า พร้อมด้วยสมาชิก อส. ร้อย.อส.อ.หล่มเก่า ที่ 5 ผู้ใหญ่บ้าน ผู้ช่วยผู้ใหญ่บ้าน หมู่ที่ 6,7 ตำบลบ้านเนิน บูรณาการตั้งด่านคัดกรองโควิด-19 ณ บริเวณสามแยกเข้าบ้านภูทับเบิก หมู่ที่ 14,16 ตำบลวังบาล อำเภอหล่มเก่า จังหวัดเพชรบูรณ์ ประชาสัมพันธ์ชี้แจงประชาชนและนักท่องเที่ยว ถึงมาตรการควบคุมป้องกันการแพร่ระบาดของไวรัสโคโรนา 2019 ในพื้นที่ดังกล่าว ทั้งนี้ มีมาตรการควบคุมคนเข้าออกเท่าที่จำเป็น และห้ามนักท่องเที่ยวหรือบุคคลภายนอกเข้าในพื้นที่ทั้ง 2 หมู่บ้าน โดยเด็ดขาด ตั้งแต่วันที่ 18-31 ตุลาคม 2564 ตามประกาศของจังหวัดเพชรบูรณ์ . 009",https://www.naewna.com/local/610385,2021_10_21
สวยกระชากวัย! 'แอ๊ว อำภา'แปลงโฉมเป็นสาวสวยฉ่ำจนลืมอายุ,21 ต.ค.64 ทำเอาแฟนคลับตาค้างไปตามๆ กัน เมื่อนักแสดงรุ่นใหญ่อย่างแอ๊ว อำภา ภูษิตวัย 62 กะรัต สลัดลุคใหม่มาเป็นสาวสะพรั่งสวยสดใสไฉไลกว่าเดิมจนจำแทบไม่ได้เลยจริงๆ ซึ่งผลงานการเปลี่ยนโฉมในครั้งนี้เป็นใครไปไม่ได้นอกจาก น้องฉัตร ฉัตรชัยช่างแต่งหน้าคนดังของเมืองไทยนั่นเอง โดยน้องฉัตรได้ตั้งคำถามไว้อย่างน่ารักหลังเปลี่ยนลุคให้แม่แอ๊วแล้ว โดยบอกว่าน้องฉัตรเปลี่ยนลุค แม่แอ๊ว อำภา ภูษิต@aewampaphusitสวยย้อนวัย เรียกแม่แอ๋วไม่ได้ล่ะนะ ต้องเรียกน้องแอ๋ว ไหนๆ ลองคิดชื่อน่ารักๆ ให้แม่แอ๋วกันหน่อยครับ ว่าชื่อใหม่เข้าวงการควรเป็นชื่ออะไรดี?,https://www.naewna.com/entertain/610394,2021_10_21
เศรษฐีตลาดหนองตม เข้าแจ้งความเงินหายจากบัญชี 50 ล้านบาท,เศรษฐีตลาดหนองตม พร้อมลูกชาย เข้าแจ้งความ ผกก.เมืองพิษณุโลก เงินหายจากบัญชี 50 ล้านบาท เมื่อเวลา 10.30 น. วันที่ 21 ต.ค. ผู้สื่อข่าวรายงานว่า ที่ สภ.เมืองพิษณุโลก นายประเสริฐ แก้วผกาผ่องศรี อายุ 77 ปี หรือเฮียฝา เศรษฐีระดับร้อยล้านตลาดหนองตม อ.พรหมพิราม จ.พิษณุโลก พร้อมด้วย นายสมยศ พงศ์กิตติไพสิฐ อายุ 52 ปี ลูกชาย ได้เดินทางเข้าพบกับ พ.ต.อ.ภาคภูมิ ปราบศรีภูมิ ผกก.สภ.เมืองพิษณุโลก เพื่อขอแจ้งความร้องทุกข์กรณีเงินฝากในธนาคารแห่งหนึ่ง ถูกโอนเข้าบัญชีของลูกเลี้ยงที่เป็นภรรยาของอดีตผู้จัดการธนาคารแห่งหนึ่งนั้นเป็นเงินจำนวนมากถึง 50 ล้านบาท จนเรื่องเกิดแดงขึ้นพบปมพิรุธหลายอย่าง นายประเสริฐและ นายสมยศ เปิดเผยว่า ก่อนหน้านี้เคยขอตรวจสอบเสตทเมนต์จากธนาคาร จำนวน 9 บัญชี แต่ได้มาเพียง 3 บัญชีเท่านั้น ล่าสุดวันนี้ทางธนาคารได้ให้เสตทเมนต์ส่วนที่เหลืออีก 6 บัญชี จนครบถ้วนแล้ว แต่ปรากฏว่าเมื่อตรวจสอบดูกลับพบว่ามีการถูกถอนโดยไม่มีการใช้สมุดคู่ฝากตั้งแต่ปี 2552-2557 เป็นจำนวนเงินทั้งสิ้นกว่า 199 ล้านบาท ซึ่งทางธนาคารได้ติดต่อมาแล้ว และนัดพูดคุยถึงเรื่องที่เกิดขึ้นในวันที่ 26 ต.ค. นี้ และหลังจากมีการเผยแพร่ข่าวออกไปคู่กรณีก็ยังไม่ติดต่อมาพูดคุยหรือชี้แจงใดๆ เพราะถึงแม้ว่าจะเป็นลูกเลี้ยงแต่ก็รักเหมือนลูกแท้ๆ ส่งเสียให้เรียนจนจบปริญญาทุกคน ไม่เคยคิดว่าในชีวิตนี้จะต้องมีเรื่องขึ้นโรงพักเป็นครั้งแรกเลย จึงต้องเข้าแจ้งความร้องทุกข์กับตำรวจเพื่อให้ดำเนินคดีตามกฎหมายต่อไป ด้าน พ.ต.อ.ภาคภูมิปราบศรีภูมิ ผกก.สภ.เมืองพิษณุโลก กล่าวว่า วันนี้หลังจากมีผู้เสียหายมาแจ้งความร้องทุกข์แล้ว ทางตำรวจก็พร้อมที่จะเร่งดำเนินการสืบสวนตามข้อเท็จจริงของคู่กรณีทั้งสองฝ่าย และจะสอบปากคำอย่างละเอียดถึงเหตุการณ์ที่เกิดขึ้น ว่าเงินที่ถูกโอนไปเป็นไปอย่างถูกต้องหรือไม่ และมีการลงชื่อหรือลายเซ็นเจ้าของบัญชีอย่างถูกต้อง หรือบกพร่องตรงส่วนไหนบ้าง หรือพบการทุจริตอย่างไร ต้องใช้ระยะเวลาพิสูจน์ข้อเท็จจริงและประสานกับธนาคารตามกระบวนการขั้นตอนต่างๆ ว่าใครเป็นผู้กระทำความผิด เงินจำนวนดังกล่าวถูกโอนไปอย่างสุจริตหรือทุจริต ขอยืนยันว่าจะให้ความเป็นธรรมกับทั้งสองฝ่ายอีกด้วย. -008,https://www.naewna.com/local/610387,2021_10_21
สหรัฐฯเตรียมฉีดวัคซีนต้านโควิด ให้เด็กอายุ5-11ปีเดือนหน้า,21 ตุลาคม 2564 สำนักข่าวต่างประเทศรายงาน ทำเนียบขาวของสหรัฐฯ เปิดเผยแผนการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ให้เด็กอายุ 5-11 ปี โดยรอการอนุมัติจากสำนักงานคณะกรรมการอาหารและยาแห่งสหรัฐฯ (FDA) คณะบริหารภายใต้การนำของประธานาธิบดีโจ ไบเดน ประกาศแผนการดังกล่าวเพื่อรับประกันว่าเราจะสามารถกระจายวัคซีนให้ครอบครัวทั่วสหรัฐฯ ได้อย่างรวดเร็วและเท่าเทียม หากวัคซีนได้รับอนุมัติใช้งานในเด็กอายุ 5-11 ปี โดยปัจจุบันเรากำลังรอผลการประชุมของคณะกรรมการที่ปรึกษาอิสระของสำนักงานฯ ซึ่งจะมีขึ้นวันที่ 26 ต.ค. และการประชุมของคณะกรรมการที่ปรึกษาอิสระของศูนย์ควบคุมและป้องกันโรคแห่งสหรัฐฯ (CDC) ในวันที่ 2-3 พ.ย. นอกจากนั้นทำเนียบขาวเผยว่าโครงการฉีดวัคซีนป้องกันโรคโควิด-19 ให้เด็กอายุ 5-11 ปี จะเริ่มต้นเมื่อใดนั้นขึ้นอยู่กับกระบวนการและกรอบเวลาของสำนักงานฯ และศูนย์ฯ โดยสหรัฐฯ พร้อมเริ่มฉีดวัคซีนให้เด็กกลุ่มนี้หลังจากศูนย์ฯ ได้ข้อสรุปที่ชัดเจน เนื่องจากมีการจัดซื้อและสำรองวัคซีนสำหรับฉีดให้เด็กกลุ่มนี้ได้ 28 ล้านคนแล้ว,https://www.naewna.com/inter/610391,2021_10_21
โควิด'เมืองคอน'ยอดติดเชื้อพุ่งพรวด ผู้ว่าฯเข้ม เล็งปรับเวลาเคอร์ฟิว,"จังหวัดนครศรีธรรมราช ยอดป่วยโควิดพุ่งทะลุ 662 ราย นายไกรศร ผู้ว่าฯ เร่งคุมเข้มทั้งจังหวัด 21 ตุลาคม 2564 สำนักงานสาธารณสุขจังหวัดนครศรีธรรมราช รายงานยอดผู้ป่วยโควิดของจังหวัดนครศรีธรรมราช ประจำวันนี้ ว่า พบผู้ป่วยสูงสุดรวม 662 ราย ถือว่าเป็นจำนวนผู้ป่วยที่สูงกว่าทุกวันที่ผ่านมา โดยมีอำเภอที่ยอดผู้ป่วยสูงได้แก่ อ.เมือง 219 ราย,อ.ท่าศาลา 90 ราย,อ.ทุ่งสง 42 ราย,อ.ร่อนพิบูลย์ 38 ราย,อ.หัวไทร 38 ราย,อ.ชะอวด 23 ราย,อ.นาบอน 22 ราย,อ.พระพรหม 21ราย,อ.ฉวาง 21 ราย,อ.เชียรใหญ่ 19 ราย,อ.ขนอม 17 ราย,อ.ปากพนัง 15 ราย,อ.ช้างกลาง 12 ราย,อ.สิชล 9 ราย,อ.พรหมคีรี 11 ราย,อ.นบพิตำ 7 ราย,อ.จุฬาภรณ์ 7 ราย,อ.ทุ่งใหญ่ 6 ราย,อ.บางขัน 6ราย,อ.ลานสกา 5 ราย,อ.เฉลิมพระเกียรติ 5 ราย,อ.พิปูน 2 ราย,อ.ถ้ำพรรณรา 10 ราย และวันนี้ มีผู้เสียชีวิต 2 ราย รายที่ 1 ผู้ป่วยเพศหญิง อายุ 49 ปี อ.เมือง มีประวัติโรคประจำตัว ไขมัน/ความดัน/หลอดเลือดสมอง/เบาหวาน/ติดเตียง รายที่ 2 ผู้ป่วยเพศหญิงอายุ 78 ปี อ.เมือง มีประวัติป่วยโรคประจำตัว ไขมัน/ความดัน ส่วนยอดผู้ป่วยติดเชื้อสะสมรวม 25,763 ราย รักษาหายแล้วสะสม 17,506 ราย และเสียชีวิตสะสมรวม 160 ราย ล่าสุด นายไกรศรวิศิษฎ์วงศ์ ผุ้ว่าราชการจังหวัดนครศรีธรรมราช กล่าวกับผู้สื่อข่าวว่า ยอดจำนวนผู้ป่วยของจังหวัดนครศรีธรรมราช ที่มียอดสูงมาก เพราะเป็นยอดข้อเท็จจริงที่ต้องยอมรับ อันเนื่องมาจากการตรวจเชิงรุกอย่างเข้มข้น ทำให้มีการพบผู้ป่วยมากขึ้น และจากข้อมูลทั้งจังหวัดนครศรีธรรมราช พบว่าพื้นที่ที่พบผู้ป่วยจำนวน 40 เปอร์เซ็นต์ และอีก 60 เปอร์เซ็นต์ ยังไม่พบเชื้อ โดยพบว่าหมู่บ้านที่มีผู้ป่วยติดเชื้อจำนวน 7 อำเภอ ซึ่งทางจังหวัดจะต้องเร่งควบคุมขั้นสูงสุด ยอมรับตอนนี้เตรียมจะนำการยกระดับมาตรการขยายเวลาเคอร์ฟิวของจังหวัดนครศรีธรรมราช จากเวลาเดิมเวลา 23.00 - 03.00 น.เป็นเวลา 21.00 น. - 04.00 น. โดยจะนำเสนอเข้าที่ประชุมคณะกรรมการโรคติดต่อนครศรีธรรมราช ภายในวันนี้ หากวันนี้ คณะกรรมการโรคติดต่อฯเห็นชอบกับมาตรการดังกล่าว พรุ่งนี้ (22 ต.ค.) จะมีมติขยายเวลาเคอร์ฟิวต่อไป แต่หากคณะกรรมการโรคติดต่อฯ ไม่เห็นด้วยก็จะปรับเปลี่ยนมาตรการการคุมเข้ม และเน้นขอความร่วมมือจากประชาชนในการป้องกันตนเองอย่างเต็มที่ และเข้มข้นขึ้น และจะมีมาตรการจับกุมการพนันในพื้นที่เข้มข้นเช่นกัน โดยจะมีการเพิ่มโทษจากค่าปรับเดิมแค่ 2,000 เป็น 6,500 บาท และจำคุกหรือทั้งจำหรือปรับ หากยังมีการฝ่าฝืนเล่นการพนันกันอีก . 009",https://www.naewna.com/local/610390,2021_10_21
'เบนจา อะปัญ'นอนคุกต่อ! หลังศาลสั่งยกคำร้องขอประกันตัวคดีหมิ่นเบื้องสูง,เบนจา อะปัญนอนคุกต่อ! หลังศาลสั่งยกคำร้องขอประกันตัวคดีหมิ่นเบื้องสูง ตาม ป.อาญา มาตรา 112ระบุเคยให้ประกันตัวไปแล้ว แต่ผิดเงื่อนไข ทำผิดซ้ำเดิมๆ หลายครั้งหลายหน เชื่อปล่อยตัวไปก็ทำผิดอีก เมื่อวันที่ 21 ตุลาคม 2564 ที่ศาลอาญากรุงเทพใต้ นายธนาธร จึงรุ่งเรืองกิจ ประธานคณะก้าวไกล ได้ยื่นคำร้องพร้อมหลักทรัพย์เป็นเงินสดขอปล่อยชั่วคราว น.ส.เบนจา อะปัญ แกนนำกลุ่มแนวร่วมธรรมศาสตร์และการชุมนุม ผู้ต้องหาคดีหมายเลขดำ ฝ.373/2564ที่ร่วมชุมนุมปราศรัยดูหมิ่นสถาบัน และเป็นจำเลยที่ 5 ในคดีหมายเลขดำ อ.1297/2564 ที่อัยการ ยื่นฟ้อง น.ส.ภัสราวลี หรือ มายด์ ธนกิจวิบูลย์ผล กับพวกรวม 12 คน ดูหมิ่นสถาบันนั้น ล่าสุด ศาลอาญากรุงเทพใต้ พิเคราะห์คำร้องประกอบคำร้องขอปล่อยชั่วคราวคดีดำ ฝ.373/2564 แล้วเห็นว่า เหตุตามคำร้องไม่มีเหตุที่จะเปลี่ยนแปลงคำสั่งที่ไม่อนุญาตปล่อยชั่วคราวเดิม ให้ยกคำร้อง ส่วนคดีที่นายธนาธร ยื่นคำร้องขอปล่อยชั่วคราว น.ส.เบญจา จำเลยที่ 5 ในคดีหมายเลขดำ อ.1297/2564 ที่อัยการ ยื่นฟ้อง น.ส.ภัสราวลี หรือ มายด์ ธนกิจวิบูลย์ผล กับพวกรวม 12 คนนั้น ศาลอาญากรุงเทพใต้ พิเคราะห์แล้ว เห็นว่าแม้คดีนี้จำเลยที่ 5 จะเคยได้รับการปล่อยชั่วคราว แต่ศาลก็กำหนดเงื่อนไข ห้ามกระทำการในทำนองเดียวกันที่จะทำให้เป็นที่เสื่อมเสียต่อสถาบันพระมหากษัตริย์ และเงื่อนไขอื่นโดยให้จำเลยที่ 5 ปฏิบัติตามโดยเคร่งครัด แต่ก็ยังปรากฏว่าจำเลยที่ 5 ปฏิบัติผิดเงื่อนไขจนถูกฟ้องเป็นคดีอื่นในศาลนี้ในการกระทำทำนองเดียวกัน อีกทั้งหลังจากการกระทำในคดีนี้ก็ยังปรากฏว่าจำเลยที่ 5 กระทำการในลักษณะเดียวกันซ้ำอีกเป็นคดีอื่นของศาลนี้ และในคดีดังกล่าวไม่ได้รับอนุญาตปล่อยชั่วคราว ดังนั้น จึงมีเหตุอันควรเชื่อว่า หากอนุญาตให้ปล่อยชั่วคราวจำเลยที่ 5 อาจจะไปก่อให้เกิดอันตรายหรือความเสียหาย ประการอื่น ตามพฤติการณ์แห่งคดี จึงไม่มีเหตุที่จะอนุญาตให้ปล่อยชั่วคราวจำเลยที่ 5 ให้ยกคำร้อง (ข่าวที่เกี่ยวข้อง : 'ธนาธร'ยื่นประกัน'เบนจา' ลั่น! ต้องการให้ต่อสู้ ยืนหยัดเคียงข้างประชาชน) - 006,https://www.naewna.com/local/610389,2021_10_21
บุกค้นบ้าน! จับชายวัย57ปี ซุกไม้พะยูง มูลค่ากว่า 5 ล้านบาท,ฝ่ายปกครอง อ.ภูสิงห์ จ.ศรีสะเกษ ร่วมกับทหาร ตำรวจ เจ้าหน้าที่ป่าไม้ จับกุมหนุ่มใหญ่ครอบคลองไม้พะยูงค่ากว่า 5 ล้านบาท 21 ตุลาคม 2564 ผู้สื่อข่าวรายงานว่า เมื่อค่ำวันที่ 20 ต.ค. 64 ที่บ้านเลขที่ 89 หมู่ 1 ต.ห้วยติ๊กชู อ.ภูสิงห์ จ.ศรีสะเกษ นายสรศิริ จันดีบุตร ปลัดอำเภอหัวหน้ากลุ่มงานความมั่นคงอำเภอภูสิงห์ นำกำลัง อส.อ.ภูสิงห์ที่ 19 สนธิกำลังร่วมกับ ทหาร ฉก. 3 กกล.สุรนารี ชุดสืบสวน สภ.ภูสิงห์ และเจ้าหน้าที่หน่วยป้องกันและพัฒนาป่าไม้ภูสิงห์ เข้าตรวจค้นบ้านหลังดังกล่าว พบไม้พะยูงแปรรูป จำนวน 150 ท่อน/เหลี่ยม ปริมาตร 1.82 ลบ.ม. ซุกซ่อนอยู่ในบ้าน จึงจับกุมนายเกรียงศักดิ์ พวงพันธ์ อายุ 57 ปี เจ้าบ้านนำมาสอบสวน นางสุวรรณา วรรณศรี นายอำเภอภูสิงห์ ได้สืบทราบมาว่า ที่บ้านหลังดังกล่าวมีการลักลอบนำไม้พะยูงมาซุกซ่อนไว้เตรียมรอส่งขายนายทุน จึงสั่งการให้เจ้าหน้าที่ทำการสืบสวนติดตามพฤติการณ์จนทราบชัดว่ามีไม้พะยูงซุกซ่อนอยู่จริง จึงได้เข้าทำการจับกุมเจ้าของบ้านพร้อมตรวจยึดไม้พะยูงจำนวนดังกล่าว ซึ่งไม้จำนวนนี้ถ้าหากส่งออกไปถึงยังต่างประเทศได้จะมีมูลค่ากว่า 5 ล้านบาท จากการสอบปากคำในเบื้องต้น นายเกรียงศักดิ์ ผู้ต้องหาได้ให้การรับสารภาพว่า ได้รับซื้อไม้พะยูงมาซุกซ่อนไว้ เพื่อเตรียมส่งขายนายทุน จึงแจ้งข้อหาว่ามีไม้หวงห้าม (ไม้พะยูง) ไว้ในครอบครองโดยไม่ได้รับอนุญาต นำตัวพร้อมของกลาง ส่ง พงส.สภ.ภูสิงห์ดำเนินคดีต่อไป. 012,https://www.naewna.com/local/610392,2021_10_21
คอมมานโดบุกจับคาบ้าน! ลูกโหดยิงพ่อเลี้ยงดับกลางกระท่อม หลังแกะรอยร่วม 2 เดือน,"วันที่ 21 ตุลาคม 2564 ผู้สื่อข่าวรายงานว่า พล.ต.ต.พิษณุ อุณหเสรี ผบก.ภูธร จ.อุดรธานี ได้สั่งการให้ พ.ต.อ.จามร อันดี ผกก.สภ.บ้านดุง นำกำลังเจ้าหน้าที่คอมมานโดจากหน่วยปฏิบัติการพิเศษ กองบัญชาตำรวจสอบสวน,ชุดสืบสวนภาค 4 สืบสวนภูธร จ.อุดรธานี และตร.สภ.บ้านดุงกว่า 20 นาย นำกำลังเข้าไปจับกุม ว่าที่ ร.ต.วุฒิชัย บุตรมาตร หรือ วุฒิ อายุ 30 ปี ตามหมายจับของศาลจ.อุดรธานี ที่ 243/2564 ลงวันที่ 20 ต.ค.64 ในข้อหา ฆ่าผู้อื่น พร้อมของกลางเป็นอาวุธปืนสั้น บีบีกัน จำนวน 1 กระบอก แม็กกาซีน 1 อัน,กล่องพลาสติคสีดำสำหรับใส่ปืนปั้น แท่งเหล็กคล้ายลำกล้องปืน 4 ท่อน วัตถุคล้ายกระสุนปืน 2 อันและปลอกกระสุนปืนขนาด .380ออโต้ จำนวน 1 ปลอก โดยจับกุมได้ที่บ้านพัก จากนั้นได้ควบคุมตัวว่าที่ ร.ต.วุฒิชัยมายังสภ.บ้านดุง โดยนายวุฒิยังให้การปฏิเสธอ้างว่าไม่ได้ฆ่าพ่อเลี้ยงตายในกระท่อมไร่มันสำปะหลังเมื่อ 2 เดือนก่อน พ.ต.อ.จามร อันดี ผกก.สภ.บ้านดุง เปิดเผยว่า สืบเนื่องมาจากวันที่ 27 ส.ค.64 เวลา 13.00 น.ตร.สภ.บ้านดุงรับแจ้งมีเหตุยิงกันเสียชีวิตบริเวณกระท่อมนาในไร่มันสำปะหลัง ท้ายหมู่บ้านนาสีนวล ต.บ้านชัย อ.บ้านดุง จ.อุดรธานี โดยผู้เสียชีวิตคือนายบุญตอม อายุ 49 ปีชาวบ้านนาสีนวลนั่นเอง โดยสภาพศพถูกยิงด้วยอาวุธปืนขนาด .380 เข้าบริเวณเบ้าตา จำนวน 2 นัด โดยที่เกิดเหตุเป็นไร่มันที่อยู่ห่างไกลหมู่บ้าน ทำให้ตำรวจหาพยานหลักฐานผู้ก่อเหตุยากมาก ต่อมาชุดสืบสวนได้สืบหาพยานหลักฐานเพื่อตามหาตัวคนร้าย จนในที่สุดมีหลักฐานจนขออนุมัติศาลจ.อุดรธานีออกหมายจับ ว่าที่ ร.ต.วุฒิชัย บุตรมาตร อายุ 30 ปี โดยผู้ตายเป็นพ่อเลี้ยงของนายวุฒินั่นเอง หลังก่อเหตุนายวุฒิก็ไม่ได้หลบหนีไปไหน ยังอาศัยอยู่บ้านและไปกระท่อมนาเหมือนเดิม เหมือนไม่มีอะไรเกิดขึ้น และคิดว่าที่เกิดเหตุอยู่กระท่อมนาในไร่มันสำปะหลัง ตำรวจคงไม่สามารถหาพยานหลักฐานมาจับกุมได้ แต่สุดท้ายตร.สืบสวนนานร่วม 2 เดือนจากพยานบุคคลและกล้องวงจรปิดภายในหมู่บ้าน ศาลฯ ก็อนุมัติออกหมายจับ ส่วนสาเหตุของการฆ่าพ่อเลี้ยงครั้งนี้เป็นเรื่องทะเลาะเบาะแว้งของผู้ต้องหากับพ่อเลี้ยงประจำและมีปัญหาเรื่องยาเสพติดเข้ามาเกี่ยวข้องด้วย เบื้องต้นผู้ต้องหาให้การปฏิเสธ ตำรวจได้ดำเนินคดีในข้อหา ฆ่าผู้อื่น ดำเนินคดีตามกฎหมายต่อไป -007",https://www.naewna.com/local/610403,2021_10_21
ชีวิต'แม่น้ำหนึ่ง'เริ่มจากศูนย์ สู่แม่ค้าใบ้เลขขายปี่เซียะ100ล้าน,"ชีวิต'แม่น้ำหนึ่ง'เริ่มจากศูนย์ สู่แม่ค้าใบ้เลขขายปี่เซียะ 100 ล้าน ต้องบอกว่านาทีนี้ไม่มีใคร ไม่รู้จัก 'แม่น้ำหนึ่ง' หรือ ภิรดา ธนโชติจินดา นักใบ้เลขคนดังที่โด่งดังมาจากการจำหน่ายเครื่องรางปี่เซียะ ล่าสุด เมื่อวันที่ 15 ตุลาคม ที่ผ่านมา เธอได้มานั่งเปิดใจเรื่องราวทั้งหมดผ่านรายการแฉ ทางช่อง GMM25 ที่มี มดดำ คชาภา , ดีเจเชาเชา , น็อต วรฤทธิ์ เป็นพิธีกร จุดเริ่มต้นของเธอคือการเป็นแม่ค้าออนไลน์ ด้วยการขายปี่เซี๊ยะ ขณะนั้นเริ่มมีลูกค้าและเธอกำลังตั้งท้อง เธอจึงจุดธูปให้ลูกค้าได้ไปเสี่ยงโชค ปรากฎว่าเลขแม่น ในช่วงระยะ 2-3 ปีที่ผ่านมา ทำให้เธอกลายเป็นที่รู้จักในคอนักเสี่ยงโชค เจ้าตัว ยังเผยอีกว่า ขายเครื่องรางปี่เซียะทำเงินได้แล้วกว่า 100 ล้านบาท และขณะนี้เธอได้สร้าง 'ปู่พญานาค' ตามที่ลั่นวาจาไว้ด้วยจำนวนเงิน 20 ล้านบาท บนเนื้อที่ 6 ไร่ที่จังหวัดนครราชสีมา . 009",https://www.naewna.com/entertain/610406,2021_10_21
จนท.พิทักษ์ป่าเขาใหญ่ออกลาดตระเวน ถูกหมีควายทำร้ายระยะประชิดเจ็บหนัก,วันที่ 21 ตุลาคม ผู้สื่อข่าวรายงานว่า เฟชบุ๊ก ที่นี่เขาใหญ่ โดย น้าหมู สาลิกา ได้โพสต์ข้อความระบุว่า เจ้าหน้าที่พิทักษ์ป่าเขาใหญ่นายอุดมศักดิ์(ต่อ) โพธิ์กระโทก หน่วยพิทักษ์อุทยานแห่งชาติเขาใหญ่ ขญ.3(ตะเคียนงาม) ขณะเดินลาดตะเวนป้องกันรักษาป่าไม้ ได้พบหมีควายในระยะประชิดจึงถูกหมีทำร้ายจนแขนซ้ายกับแขนขวาหักทั้งสองข้าง และท่อนขาขวาหัก โดยเกิดเหตุในพื้นที่หมู่บ้านตะเคียนงาม หมู่8 ต.โป่งตาลอง อ.ปากช่อง จ.นครราชสีมา ใกล้กับหน่วยตะเคียนงามเก่าบริเวณแนวเขตถนนตรวจการ เวลา 12.40 น. นายวินัย หัวหน้าหน่วยฯกำลังนำตัวผู้บาดเจ็บส่งโรงพยาบาลปากช่องนานา เพื่อทำการผ่าตัดช่วยเหลือเป็นการด่วน,https://www.naewna.com/local/610405,2021_10_21
'ทรัมป์'สร้างโซเชียลมีเดียของตนเองTRUTH Social ใช้ต่อสู้กับทวิตเตอร์-เฟซบุ๊ก,21 ตุลาคม 2564 สำนักข่าวต่างประเทศรายงาน นายโดนัลด์ ทรัมป์ อดีตประธานาธิบดีสหรัฐ เผยแพร่แถลงการณ์ ประกาศแผนการจัดตั้งเครือข่ายสังคมออนไลน์ในชื่อ TRUTH Social หรือทรูธ โซเชียล โดยกลุ่มบริษัท ทรัมป์ มีเดีย แอนด์ เทคโนโลยี ร่วมกับบริษัทดิจิทัล เวิลด์ แอคควิซิชั่น คอร์ปอเรชั่น เบื้องต้นคาดว่าจะเริ่มใช้งานได้ในเดือนหน้า เพื่อสู้กับแอปพลิเคชั่นลักษณะเดียวกันของบริษัทยักษ์ใหญ่ด้านเทคโนโลยีทั้งหลาย เช่น ทวิตเตอร์ และเฟซบุ๊ค ที่ห้ามเขาใช้งานในแพลตฟอร์มทั้งสอง ทรัมป์กล่าวว่า ขณะนี้คนทั้งหลายอยู่ในโลกที่ตอลีบาน ใช้งานทวิตเตอร์กันอย่างแพร่หลาย แต่ประธานาธิบดีอเมริกันที่ได้รับความนิยมกลับไม่ได้ใช้ทวิตเตอร์ ซึ่งเป็นเรื่องที่ยอมรับไม่ได้ และเขามีความตื่นเต้นที่จะส่งข้อความที่เป็นความจริงข้อความแรก เผยแพร่ผ่านทาง ทรูธ โซเชียล ในเร็ว ๆ นี้ ทรูธ โซเฃียล วางแผนจะจัดงานเปิดตัวที่เรียกว่า เบตา ลอนช์ (Beta Launch) สำหรับแขกรับเชิญ ในเดือนพฤศจิกายนและเปิดตัวทั่วประเทศในช่วงไตรมาสแรกของปี 2022 บริษัทที่จะจัดตั้งใหม่นี้ ยังมีแผนที่จะเปิดรับสมาชิกบริการวิดีโอ ออน ดีมานด์ ซึ่งเป็นระบบที่อนุญาตให้ผู้ใช้สามารถเลือกรับชมหรือฟังเนื้อหาที่เป็นภาพและ/หรือเสียงเมื่อใดก็ตามที่ต้องการ ที่มีรายการบันเทิง ข่าว และพอดแคสต์ด้วย ทั้งนี้ ทวิตเตอร์ เฟซบุ๊ก และยูทูบ ระงับใช้งานบัญชีของทรัมป์อย่างไม่มีกำหนด โดยให้เหตุผลว่าทรัมป์อาศัยบัญชีผู้ใช้งานบนทั้งสองแพลตฟอร์ม ปลุกระดมให้เกิดการจลาจล ต่อรัฐบาลที่มาจากการเลือกตั้งตามระบอบประชาธิปไตย จากเหตุการณ์ที่รัฐสภา ในกรุงวอชิงตัน เมื่อวันที่ 6 ม.ค.ปีนี้ ซึ่งเป็นวันที่สภาคองเกรสประชุมใหญ่ เพื่อรับรองผลการเลือกตั้งประธานาธิบดี ให้แก่นายโจ ไบเดน,https://www.naewna.com/inter/610404,2021_10_21
‘วิรัช’เผย1พ.ย.‘ปธ.สภาฯ’นัดถกวางระเบียบวาระ เวลารับเปิดสมัยประชุม,วิรัช เผย 1 พ.ย. ปธ.สภาฯ นัดถกวางระเบียบวาระ-เวลารับเปิดสมัยประชุม เล็งประชุมจัดแถวส.ส.พปชร.ให้ประหยัดเวลา เตรียมพร้อมร่างกม.ลูก 2 ฉบับ ปัด 40 ส.ส. วัดพลัง บิ๊กตู่ แห่รับ บิ๊กป้อม ลงพื้นที่ เมื่อวันที่ 21 ตุลาคม 2564 นายวิรัช รัตนเศรษฐ ส.ส.บัญชีรายชื่อพรรคพลังประชารัฐ (พปชร.) และประธานคณะกรรมการประสานงานพรรคร่วมรัฐบาล(วิปรัฐบาล​) ให้สัมภาษณ์​ถึงในวันที่ 1พ.ย.​นี้​ นายชวน​ หลีกภัย​ประธานสภาผู้แทนราษฎร จะเชิญวิปรัฐบาล และวิปฝ่ายค้าน มาปรึกษาหารือ​ว่า​ เป็นเรื่องระเบียบวะระการประชุม​ประมาณ​ 1 เดือน​ ว่าในช่วงวันพุธ​ พฤหัสบดี​ และศุกร์​จะนำเรื่องอะไรเข้าในที่ประชุมบ้าง​ และที่มีการประชุมร่วมรัฐสภาจะนำเรื่องอะไรเข้าบ้าง​ และจะมีการกำหนดวันเวลาประชุมให้ชัดเจน​ เพื่อให้แต่ละวิปไปแจ้งในวิปและแจ้งในพรรคของตัวเองว่ามีเรื่องอะไรบ้าง​ ผู้สื่อข่าวถามถึงกฎหมายสำคัญที่จะเข้าในเปิดสมัยประชุมนี้ นายวิรัช​ กล่าวว่า​ ยังไม่เห็น​ เพราะอยู่ที่ตัวระเบียบวาระการประชุม​ ซึ่งต้องรอการพูดคุยในวันที่​ 1พ.ย.นี้ก่อน​ เมื่อถาม​ถึงการแก้ไขเพิ่มเติมพระราชบัญญัติประกอบรัฐธรรมนูญ (พ.ร.ป.) ว่าด้วยการเลือกตั้งส.ส. และ พ.ร.ป.พรรคการเมืองจะเข้าในสมัยประชุมนี้ด้วยหรือไม่​ นายวิรัช​ กล่าวว่า​ ก็ได้เตรียมพร้อมไว้ เมื่อถามว่า ใกล้เปิดสมัยประชุมแล้วจะมีการนัดประชุม​ส.ส.พรรคพลังประชารัฐเร็วๆนี้หรือไม่​ นายวิรัช​ กล่าวว่า​ ถ้าประชุมสภาฯในวันที่​ 3-5พ.ย. ในวันอังคารที่​ 2พ.ย.ก็ต้องประชุมพรรค​ หรืออาจประชุมพรรคในวันพุทธ​ที่ 3พ.ย.ตอนเช้าที่สภา​ฯ เพื่อเป็นการประหยัดไม่ให้ส.ส.ต้องเสียเวลา​ เหมือนกับพรรคอื่นที่มาประชุมตอนเช้าที่สภา​ฯ เมื่อถามถึงการลงพื้นที่จ.กาญจนบุรี ​เมื่อวันที่ 20ต.ค.​ที่ผ่านมา ของพล.อ.ประวิตร วงษ์สุวรรณ รองนายกรัฐมนตรี และหัวหน้าพรรคพลังประชารัฐ ที่มีส.ส.ของพรรคไปร่วมลงพื้นที่ด้วยถึง​ 40 คน​ ไม่ได้เป็นการวัดพลังกับพล.อ.ประยุทธ์​ จันทร์โอชา​ นายกรัฐมนตรี และรัฐมนตรีว่าการกระทรวงกลาโหม​ ใช่หรือไม่​ นายวิรัช​ กล่าวว่า​ ไม่ได้วัด​ เพราะทางนี้ได้กำหนดเอาไว้ก่อน​และเมื่อเสร็จจะไปทางโน้น​ก็ไปไม่ทัน​ เนื่องจากไม่มีเฮลิคอปเตอร์ต้องนั่งรถยนต์​และตั้ง​ 2 ชั่วโมงกว่าจะถึง - 004,https://www.naewna.com/politic/610413,2021_10_21
เคยเห็นมั้ย! การ 'ต่อนกคุ้ม' ที่หาดูยาก อดีตเป็นกีฬาที่ได้รับความนิยในภาคใต้,"21ต.ค.64นายสมเดช หวังแอ อายุ 57 ปี ผู้ใหญ่บ้าน หมู่ 3 ต.นาหมอศรี อ.นาทวี จ.สงขลา ได้มีการนำกรงต่อนกคุ้มสมัยโบราณ อายุประมาณ 40 ปี มาให้ผู้สื่อข่าวชมเป็นขวัญตา และกรงต่อนกคุ้มก็ทำจากวัตถุดิบธรรมชาติ เช่น หญ้าลิเภา สานเป็นลายลูกแก้ว โครงประด้วยไม้หวายและตาข่ายก็ทำด้วยเชือกเอ็น ส่วนคันทำด้วยไม้ไผ่ วิธีการต่อนกคุ้ม ต้องนำนกคุ้มที่ร้องเสียงดี มาใส่เอาไว้ในกรงต่อ ต่อจากนั้นก็จะนำไปวางไว้ตามพื้นที่มีนกคุ้มที่อยู่ในป่า นำกรงต่อนกคุ้มไปวางที่บริเวณพื้นแล้วนำใบไม้มาอำพรางกรง ส่วนด้านข้างของกรงต่อจะมีไม้ดักอยู่ทั้ง 2 ข้างด้านหน้าของกรงต่อ ต่อจากนั้นก็รอให้นกคุ้มที่อยู่ภายในกรงต่อส่งเสียงร้อง เพื่อให้นกคุ้มในป่าออกมา ส่งเสียงร้องและเข้ามาตีกับนกต่อ กรงต่อก็จะตีนกคุ้มป่าให้เข้าไปอยู่ในกรงต่อทันที ส่วนนกคุ้มป่าบางตัวที่เดินผ่านไปมารอบกรงต่อ หากเดินเข้าไปในไม้ดักนกด้านข้างก็จะถูกตาข่ายจับได้ทันทีเช่นกัน ซึ่งการต่อนกคุ้มคนสมัยก่อนนั้นถือว่าเป็นกีฬาอีกชนิดหนึ่งที่สร้างความสนุกสนานให้กับผู้ที่นำกรงไปต่อนกคุ้ม นายสมเดช กล่าวว่า สำหรับกรงนกคุ้มเป็นผู้ที่เชี่ยวชาญสมัยก่อนๆ ได้ทำด้วยหญ้าลิเภา สำหรับกรงนี้อายุ 40 ปี ทำด้วยหญ้าลิเภา และตัวนี้ก็เป็นตาข่ายดัก ความเป็นมา สืบเนื่องมาจากคนสมัยโบราณ เป็นอาหาร หรือเป็น กับแกล้มไว้เวลายามค่ำแล้วก็ได้เป็นอาหาร อาหารที่ปรุงรสเอานกคุ้มมาผัดด้วยมะเขื่อพวง แล้วก็ใบพริกอ่อนๆ ซึ่งเป็นอาหารของคนสมัยก่อน แต่เดี๋ยวนี้รุ่นลูก รุ่นหลานก็ยังมีให้เล่นให้ชมกันดั่งที่เห็นในภาพ ในจอ กรงต่อนกคุ้มลูกนี้ราคาประมาณ 4,000 บาท ถ้าเป็นราคาแล้วรู้สึกว่าสูง อายุ และความประณีตในการทำ ความละเอียดอ่อนในการทำ ก็เป็นลายลูกแก้ว ครับสำหรับการทำจักสานเป็นลายลูกแก้ว ในส่งนอื่นๆนะครับถือว่าเป็นกีฬาประเภทหนึ่ง เป็นกีฬาประเภทหนึ่งที่ออกไปสนามแล้ว ได้รสชาต ได้เดินป่า ได้ความสนุกสนาน อันนี้ครับเป็นการที่คนบ้านๆเราได้ทำได้ประกอบกิจกรรมถือว่าเป็นการกีฬา ไม่ใช่เป็นการทำลายธรรมชาติ บางครั้งต่อมาไว้สองสามวันแล้วก็ปล่อย ให้คืนสู่ธรรมชาติก็เป็นการกีฬาดังที่เห็นการสู้รบของนกแต่ละตัว การที่ได้มาแต่ละตัว คือการประชันเสียงระหว่างนกต่อกับนกป่า ในเมื่อเกิดการประชันเสียงแล้ว นกป่าจะวิ่งเข้าหาแล้วก็มาชนกับดักที่ดักไว้ ก็มีเพียงเท่านี้ง่ายๆครับ ก็ขอสรุปว่าเป็นกีฬาต่อนก ไม่ใช่เป็นกีฬาที่ทำลายธรรมชาติ. -008",https://www.naewna.com/likesara/610397,2021_10_21
'หมอกฤษณ์ คอนเฟิร์ม' 4 วันเกิดดวงแข็ง  เทพเทวดาคุ้มครอง ลางสังหรณ์แม่นยำ,วันที่ 21 ตุลาคม 2564 หมอกฤษณ์ คอนเฟิร์ม หมอดูชื่อดังของเมืองไทยได้มีการโพสต์ข้อความผ่านเพจเฟซบุ๊ก หมอกฤษณ์ คอนเฟิร์ม ดูดวงฟรีแก่ทุกท่านเผย 4 วันเกิดดวงแข็ง เทพเทวดาคุ้มครอง ลางสังหรณ์แม่นยำ ดังนี้ คนเกิดวันอาทิตย์: เป็นคนดวงแข็ง เพราะปกติเป็นคนรักยศ รักเกียรติ ชอบใฝ่ฝันถึงยศศักดิ์ อำนาจ ความเป็นใหญ่ ชอบเป็นหัวหน้า ชอบเป็นผู้นำ หยิ่งในเกียรติ ศักดิ์ศรีของตนเอง ชอบคบค้าบัณฑิต มีจิตใจมุมานะในกิจการการงาน ด้วยแรงผลักดันของอารมณ์ เป็นคนพิถีพิถันในความเป็นอยู่ รักสวยรักงาม อย่างถูกฉาบฉวย เป็นคนใจร้อนเหมือนลมพายุ เปลี่ยนแปลงง่ายเหมือนคลื่นทะเล มีความเฉียบขาด ปากว่ามือถึง แต่ลังเล ไม่แน่นอน ตัดสินใจเด็ดเดี่ยวในบางครั้งและไม่ค่อยได้ผล มีปฏิภาณเฉียบแหลม ชอบความอิสระในการงานและจิตใจ ชอบศิลปะในการเขียน ชอบขับร้อง แต่เอาดีเด่นนักไม่ได้ มีความอาภัพในเรื่องของวงญาติ ไม่มีผู้ช่วยเหลือ ต้องโลดแล่นตามลำพังตนเอง หรือคบคนอื่นมักจะถูกเขาหักหลัง การปฏิบัติงานมีความเข้มแข็ง ซื่อสัตย์ จะประพฤตินอกทางเพราะแรงผลักดันจากผู้อื่น เป็นคนหูเบา เชื่อคนง่าย และต้องระมัดระวังอาการเจ็บป่วยเกี่ยวกับโรคเส้นประสาททางหู ตา โรคหัวใจ โรคผิวหนัง ฟันจะทรุดโทรม มักมีปัญหาเรื่องปวดฟันบ่อย เพศหญิงมักจะเป็นคนที่หงุดหงิดง่าย เจ็บออดๆ แอดๆ มีปัญหาเกี่ยวกับไข้อยู่เป็นประจำ ศัตรูเป็นคนรูปร่างสูงโปร่ง มีใบหน้ากระดูก เป็นคนมากด้วยจริต ความรักจะเป็นคนที่อารมณ์ร้อน มีความปรารถนาแรงกล้า มักเปลี่ยนความรักได้ง่าย คือ เป็นคนที่รักๆอยู่ บทจะเกลียด เกลียดเลย เป็นคนเกลียดใคร เกลียดจริง รักใคร รักจริง ดังนั้น รักแรกๆ จะค่อนข้างรุนแรงแต่พอผ่านไประยะหนึ่งจะเฉยชา รูปร่างลักษณะของคู่จะเป็นคนผิวค่อนข้างจะไปทางขาว ลักษณะท้วม ไม่อ้วนจนน่าเกลียด ผิวพรรณเหมือนตนเอง หรือจะแตกต่างบ้างเล็กน้อย คนเกิดวันอังคาร : เป็นคนดวงแข็ง มีเทวดาคุ้มครอง รางสังหรณ์แม่น เป็นบุคคลที่เสียสละความสุขของตัวเองเพื่อคนอื่น ชอบอาสา ทุ่มเทในการกระทำมากกว่าทำในกรอบ ในระเบียบแบบแผน ห่วงธุรกิจของคนอื่นมากกว่าของตน คล้ายๆ เป็นคนชอบยุ่งเรื่องชาวบ้าน มีความมุทะลุ ไม่กลัวความตาย โมโมง่ายหากอยู่ในวังวนของอบายมุข หรือการพนันจะวิบัติได้ง่าย เพราะดวงชะตาถ้าเล่นการพนันเสียหมด ชอบแสดงความเป็นใหญ่ให้ผู้คนเกรงขาม บางครั้งอาจจะดูภายนอกเหมือนคนหยิ่งผยอง หากได้รับคำเยินยอแล้ว อาจจะหลงลืมตัวได้เลย ต้องระมัดระวัง เพราะคนที่คิดร้ายนั้น มักจะป้อยอคนที่เกิดในวันอังคาร ทำให้ไหลหลง ยอมทำนู่นทำนี่ได้โดยที่ไม่คิด คนวันอังคารจัดเป็นผู้เฉลียวฉลาด เพียบพร้อมด้วยไหวพริบ แต่ไม่สามารถซ่อนความรู้สึกอะไรได้นาน ทั้งความไม่พอใจ มักแสดงออกทางสีหน้าได้ตลอด เป็นคนใจคออาจหาญชาญชัยเกินตัว จึงประสบความผิดหวังเสมอ ด้านสังคม เป็นบุคคลที่น่าสรรเสริญ ชอบห่วงใย ในธุรกิจของผู้อื่น ถือความช่วยเหลือผู้อื่นเป็นความสุขของตัวเอง อารมณ์มักแสดงออกทางสายตา หากน้อยใจมักมีน้ำตาคลอ ยามโกรธมักถูกโมหะจริตเข้าครอบงำได้อย่างง่าย ยามดีใจ แสดงแววตาร่าเริง เป็นคนเจ็บไม่ค่อยจำ มีคนพูดยกยอปอปั้นนิดนึงก็ลืมแล้ว เป็นคนซื่อสัตย์ต่อผู้มีพระคุณ ชอบผจญภัยมากกว่าใช้ชีวิตแบบสงบ ชอบการเสี่ยงโชคแบบหวังน้ำบ่อหน้า มีโครงการยิ่งใหญ่แต่จะสำเร็จ สำหรับโรคภัยไข้เจ็บ มักมีปัญหา เกี่ยวกับโรคตา โรคประสาทส่วนเท้า หรือมีปัญหาเกี่ยวกับกระดูกอ่อน ระมัดระวังการถูกของมีคม ถูกของร้อน เจ็บป่วยเพราะความประมาท ถ้าเป็นเพศหญิง มักมีปัญหาเกี่ยวกับการคลอดบุตร ประจำเดือน โลกจุกแน่นตามชายโครง มดลูก การผ่าตัดเกี่ยวกับมดลูก หรือกรดไหลย้อน ศัตรูจะเกิดขึ้นเพราะปากของตนเอง มีรูปร่างบาง ผิวขาวเหลือง มีกระแสเสียงที่ผิดปกติ คนเกิดวันพฤหัสบดี :เป็นคนโมโหง่ายหายเร็ว ยามโกรธมักจะระบายออกด้วยวาจา มีนิสัยมานะ ทิฐิยามโกรธก็ผูกพยาบาท พอหายโกรธก็มีความสงสารเวทนา รู้สึกตัวเสียใจในสิ่งที่ได้แสดงออกไป และพยายามจะไม่ให้เกิดขึ้นอีก ชอบกระทำตามความคิดของตนเองเป็นใหญ่ ใจบุญ รักมิตรชอบช่วยเหลือผู้อื่น หรือผู้ที่มาปรับทุกข์ บางขณะ รู้ตัวว่าไม่สามารถช่วยเหลือได้ แต่ก็พยายามขวนขวายที่จะช่วยเขา แต่อาภัพ แม้จะสร้างความดีกับผู้อื่นสักเพียงใดก็ตาม ก็ไม่ได้รับความดีความชอบตอบแต่อย่างใด บางคนนึกน้อยใจตนเอง ที่เรียกว่าดีกว่าคนอื่น แต่พอถึงเวลาคนอื่นกลับมองไม่เห็นคุณค่า เป็นคนรักศิลปะ ความงาม ฝักใฝ่ในศิลปะวิทยาที่แปลก มีระเบียบแบบแผน ชอบการดีดสี เป็นคนที่มีปัญญา เข้มแข็งในหลักการ ดื้อดึงตามอุดมคติ ยึดมั่นในความซื่อสัตย์ คุณธรรมเป็นหลัก โรคของคนที่เกิดวันพฤหัสบดี จะมีปัญหาเกี่ยวกับกระเพาะอาหาร ลำไส้ อาหารเป็นพิษ เวลากินผิดจะป่วยได้ง่าย มีอาการเวียนศีรษะ เนื่องจากลมในกระเพาะ ทำให้หูอื้อ ตาลาย มักมีปัญหาเกี่ยวกับการเรอหรือว่าการผายลม ศัตรูเป็นคนรูปร่างโปร่ง ผิวสองสี ผมบาง นัยน์ตาสีเลือดแดง คนวันพฤหัสบดีเป็นคนเจ้าชู้ สนใจเพศตรงข้าม ชอบติชมความงาม มีเหตุผลในความรักที่เป็นแบบฉบับของตนเอง มักวิพากษ์วิจารณ์ความรักและจินตนาการในทัศนะต่างๆ ให้ความสนิทสนมกับเพศตรงข้ามได้ง่าย และชอบแสดงความรักด้วยสายตา ชอบคนที่รักอิสระ แต่ไม่กล้าตัดสินใจด้วยตัวเองเมื่อถึงคราวจะสมรส คนเกิดวันเสาร์ :นิสัยชอบ ความเป็นใหญ่เหนือผู้อื่น หากได้รับยศ หรือมีการยกย่องก็ยิ่งแสดงอาการเห่อ เบ่งรัศมียิ่งขึ้น มักเป็นคนชอบหวาดระแวง ภัยมามักจะสะดุ้ง เป็นคนที่ระแวดระวัง เรื่องเกี่ยวกับภัยต่างๆ อยู่บ่อยครั้ง คล้ายเป็นคนค่อนข้างวิตกกังวล เป็นคนมีฝีปากโผงผาง บางครั้งบ้าบิ่นแบบขวานผ่าซากหากขาดการศึกษาและขาดธรรมะยึดเหนี่ยว จะเป็นคนสามหาว โกหกพกลม แก้ตัวอย่างสำคัญ เป็นคนไม่ยอมเอาเปรียบใคร และไม่ยอมเสียเปรียบใคร ส่วนมากมักเป็นคนกล้าได้กล้าเสีย กล้าเสี่ยงเมื่อถูกเยินยอ มีอุบาย กลมารยา ชอบแสดงการโอ้อวด ทำอะไรไม่ยั่งยืน และเป็นคนใจสปอร์ตกับเพื่อนฝูง ลูกน้อง เสียเงินไม่ว่าเสียหน้าไม่ยอม ใครมาคุยข่มต้องหาทางชนะสำหรับโรคภัยไข้เจ็บ มักเกี่ยวข้องกับเรื่องกระดูก กระเพาะ ลำไส้ โรคลม จุก เสียดแน่น ต้องได้รับอันตรายจากการพลัดตก หรือของมีคม กระแสโลหิตหมุนเวียนไม่ค่อยดี เพศหญิงมักมีประจําเดือนผิดปกติ ศัตรูเป็นคนรูปร่างอ้วนใหญ่ ผิวขาว ความรัก มักชอบร่วมรักสมรสมากกว่าที่จะปล่อยให้เนิ่นนาน เป็นดวงชะตาที่อาจต้องอยู่ก่อนแต่ง มักจะตัดสินเลือกคู่ด้วยตนเอง มีความหึงหวงมากเป็นพิเศษ ด้วยจากอดีตที่เคยผิดหวัง ชีวิตสมรสตอนต้นไม่ค่อยราบรื่น อาจจะต้องทะเลาะเบาะแว้ง หรือเหมือนมีเหตุเลิกรากัน แต่บั้นปลายจะเป็นครอบครัวที่สมบูรณ์ แต่ต้องผ่านความอดทน,https://www.naewna.com/likesara/610417,2021_10_21
'แก้ม กวินตรา'ประกาศข่าวดี ตั้งท้องลูกคนแรก 5 เดือน,21 ต.ค.64ขอแสดงความยินดีกับคุณแม่ป้ายแดง สำหรับนักแสดงสาวสวยแก้ม กวินตราที่ตอนนี้มีข่าวดีตั้งครรภ์ลูกน้อยได้ 5 เดือนแล้ว หลังเข้าพิธีวิวาห์และใช้ชีวิตคู่กับสามีนักเตะชื่อดังหนุ่ม รชตเมื่อปี 2560 ที่ผ่านมางานนี้ทั้งเพื่อนๆ ที่รู้ข่าวและแฟนๆ พากันแสดงความยินดียกใหญ่ ล่าสุดได้เผยเรื่องราวแห่งความสุขนี้ กับทางสนามข่าวบันเทิง หลังจากมีทีมข่าวสังเกตเห็นว่าแก้ม มีการลูบท้องตลอดเวลาจึงได้มีการสอบถาม ทางแก้มจึงเผยว่า จริงๆ ไม่ได้แจ้งหรือแถลงข่าวอะไร แต่เผยว่าตอนนี้ต้องท้องได้ 5 เดือนแล้ว และไม่ได้ตั้งใจจะปิด แต่ไม่มีจังหวะที่จะบอกใคร ซึ่งก่อนหน้านี้ เจ้าตัวได้เล่าว่า มีอาการแพ้ จึงไปหาหมอ ปรากฎว่าคุณหมอแจ้งว่า กำลังตั้งครรภ์ ซึ่งเจ้าตัวเซอร์ไพรส์มาก เพราะตั้งใจที่จะมีน้อยอยู่แล้ว แต่ที่อึ้งเพราะตอนนี้กำลังมีละคร ที่กำลังถ่ายอยู่ 3 เรื่อง จึงต้องถอนตัว 2 เรื่อง และยังได้เผยว่า ได้ทราบเพศลูกแล้ว ซึ่งเธอนั้นได้ลูกชาย สมใจคุณพ่อเขาเลย และยังได้เผยถึงอาการช่วงแพ้ท้องว่า 3 เดือนแรกนั้น มีอาการแพ้หนักมาก กินน้ำเปล่าก็อาเจียน น้ำหนักลงไปถึง 3 โล เลยทีเดียว,https://www.naewna.com/entertain/610424,2021_10_21
ราชทัณฑ์ตั้งคลังยาสำรองผลิต‘ฟ้าทะลายโจร’เกือบ 20 ล้านแคปซูล เล็งแจกจ่ายปชช.,"ราชทัณฑ์ตั้งคลังยาสำรองผลิตฟ้าทะลายโจรเกือบ 20 ล้านแคปซูล เล็งแจกจ่ายปชช. 21 ตุลาคม 2564 ที่กรมราชทัณฑ์ นายอายุตม์ สินธพพันธุ์ อธิบดีกรมราชทัณฑ์ เปิดเผยถึงการผลิตยาแคปซูลฟ้าทะลายโจร เพื่อใช้รักษาโรคโควิด-19 ในเรือนจำ ว่า กรมราชทัณฑ์กำหนดให้การบริหารสถานการณ์แพร่ระบาดของเชื้อไวรัสโควิด-19 เป็นหนึ่งในนโยบายเร่งด่วน เพื่อดูแลรักษาชีวิตของผู้ต้องขังทุกคนให้เต็มความสามารถ และทำทุกวิถีทางให้เกิดการสูญเสียน้อยที่สุด แต่ในระยะแรกประเทศไทยประสบปัญหาขาดแคลนยาฟาวิพิราเวียร์ และต้องรอวัคซีนป้องกันโควิด-19 ซึ่งต้องนำเข้าจากต่างประเทศ โดยมีจำนวนจำกัดและราคาแพง ทั้งนี้ กรมราชทัณฑ์จึงได้ส่งเสริมให้ผู้ต้องขังปลูกพืชสมุนไพรในเรือนจำ โดยเฉพาะฟ้าทะลายโจร และสมุนไพรกลุ่มที่มีฤทธิ์ยับยั้งกลุ่มโรคหวัด ทางเดินหายใจส่วนบน เช่น กระชายขาว ขิง ข่า ฯลฯ เพื่อเป็นคลังสำรองยาสำหรับรักษาอาการป่วยโควิดของผู้ต้องขังในเรือนจำ/ทัณฑสถานในกลุ่มสีเขียวที่ไม่มีอาการหรืออาการไม่รุนแรง ควบคู่ไปกับการรักษาโดยแพทย์แผนปัจจุบัน ตามนโยบายของนายสมศักดิ์ เทพสุทิน รัฐมนตรีว่าการกระทรวงยุติธรรม เกี่ยวกับการดูแลรักษาผู้ต้องขังที่ติดเชื้อโควิด-19 ด้วยยาฟ้าทะลายโจร ที่ระบุว่า ผู้ต้องขังต้องเข้าถึงสิทธิ์การใช้ฟ้าทะลายโจรในการรักษาโควิด-19 ขั้นต่ำที่คนละ 50 เม็ด นอกจากนี้ การปลูกฟ้าทะลายโจรยังพัฒนาให้เป็นอาชีพแก่ผู้ต้องขังได้เรียนรู้วิธีการปลูกพืชสมุนไพร เพื่อนำไปต่อยอดหลังพ้นโทษด้วย การดำเนินการปลูกฟ้าทะลายโจรจนถึงเดือนตุลาคม เรือนจำ/ทัณฑสถาน สามารถฝึกวิชาชีพการเพาะปลูกฟ้าทะลายโจร และการแปรรูปบรรจุแคปซูลให้กับผู้ต้องขังในเรือนจำ เพื่อเป็นคลังยาสำรองใช้ในเรือนจำทั่วประเทศได้ จำนวน 19,968,155 แคปซูล และทุกเรือนจำมียาฟ้าทะลายโจรสำรองเสริมภูมิให้กับผู้ต้องขังอย่างเพียงพอในอัตรา 71 แคปซูล ต่อผู้ต้องขัง 1 คน ในอนาคตหากสามารถเก็บเกี่ยวผลผลิตได้มากขึ้น จะสามารถผลิตยาแคปซูลได้เพื่อแจกจ่ายและมอบให้กับประชาชน ชุมชนใกล้เคียง รวมถึงสำรองไว้สำหรับสมาชิกในครอบครัวได้ด้วย นายอายุตม์ กล่าว -005",https://www.naewna.com/local/610423,2021_10_21
คาบูลบึ้มอีกแล้ว! ระเบิดโจมตีรถบรรทุก'ตาลีบัน' เจ็บอย่างน้อย2ราย,21 ตุลาคม 2564 สำนักข่าวต่างประเทศรายงาน กระทรวงกิจการภายในของอัฟกานิสถานยืนยันว่ามีผู้บาดเจ็บอย่างน้อย 2 ราย จากเหตุระเบิดในกรุงคาบูล เมืองหลวงของประเทศ เมื่อช่วงเช้าวันพุธ (20 ต.ค.) ตามเวลาท้องถิ่น การี ซาอีด โคสตี โฆษกกระทรวงฯ ระบุว่ามีผู้โยนระเบิดมือจากสวนสัตว์คาบูลใส่กองกำลังรักษาความปลอดภัยตาลีบัน ซึ่งประจำการอยู่บริเวณจัตุรัสเดห์มาซังในเขตตำรวจที่ 3 ของคาบูล โดยปัจจุบันกำลังเร่งล่าตัวผู้มีส่วนเกี่ยวข้อง อย่างไรก็ตาม ประชาชนท้องถิ่นให้สัมภาษณ์กับสำนักข่าวซินหัวว่าเหตุระเบิดข้างต้นเป็นระเบิดแสวงเครื่อง (IED) ที่มุ่งเป้าไปยังรถบรรทุกของตาลีบันที่แล่นผ่านถนนวงแหวนใกล้สำนักงานใหญ่ของตำรวจคาบูล ผู้เห็นเหตุการณ์เล่าว่าเกิดระเบิดเสียงดังและมีควันพวยพุ่งขึ้นบนท้องฟ้าเมื่อราว 07.50 น. ตามเวลาท้องถิ่น สร้างความตื่นตระหนกแก่ประชาชน โดยมีผู้เสียชีวิตอย่างน้อย 1 ราย และผู้บาดเจ็บ 7 ราย ซึ่งเป็นนักเรียน 3 ราย ขณะนี้ยังไม่มีฝ่ายใดออกมาแสดงความรับผิดชอบต่อเหตุโจมตีดังกล่าว ช่วงหลายสัปดาห์ที่ผ่านมา กลุ่มนักรบภายใต้กลุ่มรัฐอิสลามหรือไอเอส (IS) ก่อเหตุโจมตีด้วยระเบิดในหลายจังหวัดของอัฟกานิสถาน โดยเมื่อวันศุกร์ (15 ต.ค.) มีผู้เสียชีวิตอย่างน้อย 47 ราย และผู้บาดเจ็บ 90 ราย หลังนักรบไอเอส 2 คน ก่อเหตุระเบิดพลีชีพในมัสยิดที่เมืองกันดาฮาร์ จังหวัดกันดาฮาร์ทางตอนใต้ของอัฟกานิสถาน,https://www.naewna.com/inter/610422,2021_10_21
‘วิษณุ’ย้ำต้องทำให้เหมือนกัน! ยันพรรคเล็กทำตาม‘ไพบูลย์โมเดล’ไม่แปลก,วิษณุเผยพรรคเล็ก ทำตามไพบูลย์โมเดลไม่แปลก แต่ย้ำต้องทำให้เหมือน เหตุอาจถูกแปลความเป็นอย่างอื่นได้ เมื่อวันที่ 21 ตุลาคม นายวิษณุ เครืองาม รองนายกรัฐมนตรี ให้สัมภาษณ์กรณีศาลรัฐธรรมนูญเสียงข้างมากลงมติชี้ขาดให้นายไพบูลย์ นิติตะวัน ไม่พ้นสมาชิกภาพ ส.ส. จากกรณียุบพรรคประชาชนปฏิรูปแล้วย้ายไปสังกัดพรรคพลังประชารัฐ ซึ่งอาจจะกลายเป็นไพบูลย์โมเดลให้พรรคเล็กทำตามหรือไม่ว่าส่วนตัวยังไม่เห็นรายละเอียดทั้งหมด เห็นแต่ฉบับย่อที่ออกมา ซึ่งก็สามารถทำได้ ไม่แปลกอะไร ถ้าไม่ผิด คนอื่นก็ทำได้ แต่ถ้าคนอื่นจะทำตามก็ต้องทำให้เหมือน เพราะถ้าทำไม่เหมือนอาจจะมีการแปลความเป็นอย่างอื่นได้ รองนายกรัฐมนตรี ระบุ - 004,https://www.naewna.com/politic/610419,2021_10_21
เอาละสิ!! 'หมอธีระวัฒน์'โพสต์ถามฉีดวัคซีนแบบไขว้'สูตร SV+AZ' จะตามด้วยอะไร?,21 ตุลาคม 2564 ศ.นพ.ธีระวัฒน์ เหมะจุฑา ผู้อำนวยการศูนย์วิทยาศาสตร์สุขภาพโรคอุบัติใหม่ คณะแพทยศาสตร์ จุฬาลงกรณ์มหาวิทยาลัย โพสต์ข้อความผ่านเฟซบุ๊ก ธีระวัฒน์ เหมะจุฑา Thiravat Hemachudha โดยเป็นการอธิบายถึงการใช้สูตรวัคซีนไขว้เข็ม 1-2 และการบูสเข็ม 3 กระตุ้นภูมิ พร้อมตั้งคำถามไว้อย่างน่าสนใจว่า มีฉีดไขว้สูตรหนึ่งที่ยังไม่ทราบว่าจะบูสเข็ม 3 ด้วยวัคซีนตัวไหน โดยศ.นพ.ธีระวัฒน์ระบุว่า เรารู้ชัดๆว่า SV SV ตามด้วย AZ หรือ PZ/MDN ได้ AZ AZ ตามด้วย PZ/MDN ได้ AZ PZ/MDN ตามด้วย PZ/MDN ได้ PZ/MDN ตามด้วยของตัวเองได้ ปัญหาคือ SV AZ จะตามด้วยอะไร?,https://www.naewna.com/local/610412,2021_10_21
หยุดยาววันแรกเมืองโอ่งคึกคัก เที่ยวสัมผัสวิถีชีวิตชาว 'มอญนครชุมน์' บ้านโป่ง,ช่วงวันหยุดยาวปลายสัปดาห์นี้ที่จังหวัดราชบุรี มีนักท่องเที่ยวเดินทางเข้ามาในพื้นที่กันอย่างคึกคัก ซึ่งยังตรงกับเทศกาลออกพรรษาตักบาตรเทโวที่อำเภอบ้านโป่ง จังหวัดราชบุรี ได้จัดกิจกรรมช่วงเทศกาลวันออกพรรษา ที่วัดใหญ่นครชุมน์ มีประชาชนนำอาหารคาวหวานมาทำบุญถวายพระในช่วงเช้า ส่วนอีกด้านจัดกิจกรรมต้อนรับกรุ๊ปทัวร์ของนางสาวจุฑาทิพย์ เจริญลาภ ผอ.การท่องเที่ยวแห่งประเทศไทย ภูมิภาคภาคกลาง และนางสาวปิยพัชร์ วงศ์โดยหวัง ผอ.การท่องเที่ยวแห่งประเทศไทย สำนักงานราชบุรี พร้อมนักท่องเที่ยวที่โทรสั่งจองชิมอาหารมอญ และเที่ยวชมวิถีชีวิตชาวมอญนครชุมน์ ซึ่งได้โยกย้ายถิ่นฐานมาตั้งอยู่ที่ชุมชนแห่งนี้นับร้อยปี และยังคงวัฒนธรรมประเพณีที่สืบทอดต่อกันมาจนถึงปัจจุบัน จัดกิจกรรมต้อนรับนักท่องเที่ยวช่วงงานบุญออกพรรษาของโครงการ U2T นครชุมน์ ที่ได้ออกแบบ Work shop ในการทำเครื่องสักการะบูชาพระพุทธเจ้า ตามวิถีของชาวไทยเชื้อสายมอญแบบดั้งเดิมมีชื่อว่า ดาง - โหน่ หรือ ฉัตร - ธง เป็นเครื่องถวายบูชาพระพุทธรูปและสิ่งศักดิ์สิทธิ์ของมอญ ตามตำนานเมื่อครั้งรับเสด็จพระพุทธเจ้าเสด็จลงมาจากสวรรค์ ภายหลังเสด็จไปจำพรรษาเทศน์ไปโปรดพุทธมารดา ชั้นดาวดึงค์ ครั้งนั้น ดาง- โหน่ง มักทำด้วยกระดาษหลากสี ใช้การพับและการตัดให้เป็นรูปฉัตร และธงนิยมทำเพียงขนาดเล็ก ผูกติดปลายไม้ปักบูชา จากคุณลักษณะของดางโหน่ ทำให้เชื่อกันว่า พวงมะโหด เครื่องแขวนของไทยอย่างหนึ่งมีที่มาจากการบูชาพระพุทธเจ้าด้วย โดยได้รับอิทธิพลจาก โหน่ ของมอญมาแต่โบราณ ทำจากกระดาษสีต่าง ๆ พับและตัดซ้อนกันหลายสี มีขนาดใหญ่และทำเป็นเครื่องแขวนใช้แขวนตกแต่งอาคารสถานที่ ในงานมงคล เช่น โกนจุก อุปสมบท มงคลสมรส ขึ้นบ้านใหม่ สงกรานต์และงานบุญทั่วไป ผู้ช่วยศาสตราจารย์ ดร.สัจจา ไกรสรรัตน์ ผู้ประสานงานระดับตำบล โครงการ U2T เปิดเผยว่า เป็นการจัดกิจกรรมส่งเสริมการท่องเที่ยวของชุมชนภายในสถานการณ์โควิด -19 หลังจากที่มีมาตรการผ่อนปรนแล้ว อีกทั้งยังมีการเตรียมเปิดประเทศแล้ว ที่นี่มีชุมชนที่เรียกว่า วิถีอันซีน ยังไม่ได้ประชาสัมพันธ์ด้านการท่องเที่ยว จึงมีการประสานงานกับสมาคมการท่องเที่ยว และ ททท.จากส่วนกลาง พานักท่องเที่ยวที่เป็นกลุ่มสมาคมต่าง ๆ เข้ามาในพื้นที่เพื่อให้มาเห็นของจริงว่ามีความน่าสนใจอย่างไร ส่วนผู้ที่จะเข้ามานั้นจะได้รับวัคซีนอย่างน้อย 2 เข็ม โชว์เอกสารการฉีดวัคซีน ถึงจะกลายเป็นกลุ่มนักท่องเที่ยวนอกพื้นที่จึงจะเข้ามาเที่ยวที่นี่ได้ มี อสม.ตั้งจุดคัดกรองบริการตรวจวัดอุณหภูมิ เจลแอลกอฮอล์ วันนี้เป็นวันออกพรรษา ตามปกติทุกปีจะมีการตักบาตรพระร้อย เป็นการรวมคนที่เยอะมาก ทำให้ลดพิธีลงเหลือแค่ตักบาตรดอกไม้ตอนที่พระเข้าโบสถ์ จึงให้นักท่องเที่ยวเข้ามาเที่ยวชมงานช่วงนี้ นอกจากนี้ยังมีสูตรอาหารที่ทำจากลูกมะตาดมาแปรรูปทำขนม อาหารคาวหวาน น้ำมะตาดให้ต้อนรับนักท่องเที่ยวได้ชิมด้วย นางสาวจุฑาทิพย์ เจริญลาภ ผอ.การท่องเที่ยวแห่งประเทศไทย ภูมิภาคภาคกลาง เปิดเผยว่า เป็นโอกาสที่เปิดเมืองเป็นครั้งแรก กิจกรรมการท่องเที่ยวประกอบกับวันนี้เป็นวันหยุดภาคกลาง เป็นโอกาสดีที่นักท่องเที่ยวจะเริ่มเดินทางกันแล้ว ดังนั้นคาราวานที่จัดวันนี้จะเน้นเรื่อง BCG โมเดล เข้าใจว่าเป็นนโยบายรัฐบาลที่ทุกภาคส่วนจะต้องไปในทิศทางเดียวกัน เรื่องกิจกรรมที่เกิดขึ้น เน้นสิ่งแวดล้อม เน้นการอนุรักษ์ให้เศรษฐกิจในท้องถิ่นเกิดการหมุนเวียน โดยนักท่องเที่ยวจะต้องคำนึงถึงเรื่องนี้จะได้นำเรื่องที่ดีไปนำเสนอสู่กระบวนการกับนักท่องเที่ยวที่มีความสนใจจะพากันเดินทางท่องเที่ยวเพิ่มขึ้น ภายใต้มาตรการอย่างเคร่งครัด โดยการเปิดการท่องเที่ยวภูมิภาคภาคกลางซึ่งอยู่ใกล้กรุงเทพฯ มีโอกาสที่จะกระตุ้นการเดินทางท่องเที่ยวในพื้นที่ภาคกลาง หวังว่าจะเป็นโอกาสดีที่ให้รู้จักกิจกรรมในจังหวัดราชบุรี โดย Road trip นี้ได้เชื่อมโยง เส้นทางจังหวัดที่ใกล้เคียงกันของภูมิภาคภาคกลาง คือ เพชรบุรี ราชบุรี นครปฐม สมุทรสงคราม วันนี้ถือเป็นวันแรกของทริป ที่จะแวะเที่ยวราชบุรีก่อน สำหรับกิจกรรมตามแบบวิถีชาวมอญ การนำอาหารพื้นบ้าน ขนม มาจัดต้อนรับนักท่องเที่ยว ในถาดมีน้ำมะตาด ข้าวเหนียวคลุกข้าวโพด วุ้นมะตาด จัดเป็นชุดละ 2 คนนั่งรับประทานบนแคร่ไม้ไผ่ ท่ามกลางพวงมะโหดหลากสีที่ห้อยระย้าบนต้นไม้ใหญ่ ทางชุมชนท้องถิ่นได้นำสินค้า ผลิตภัณฑ์แปรรูปมาวางจำหน่าย ทั้งการปักผ้าสไบมอญ ลวดลายโบราณสวยงาม เป็นผ้าสไบที่ปักด้วยมือฝีมือประณีต แต่ละผืนใช้เวลาการปักยาวนานหลายเดือน มีมูลค่าตั้งแต่หลักร้อยถึงหลักพันบาท เป็นของดี เกิดจากฝีมือชาวบ้านในท้องถิ่น - 003,https://www.naewna.com/likesara/610421,2021_10_21
สุดสะพรึง! อุทาหรณ์ 'คนรักสัตว์' เจ็บตาหนัก พบหมอเจอ 'เห็บ' กัดที่ตา,บนโลกโซเชียลได้มีการแชร์คลิปวิดีโอ สำหรับคนที่รักสัตว์ให้ระมัดระวัง โดยสมาชิกผู้ใช้ติ๊กต็อกชื่อ phetchabunppc108 @คลินิกตาหมอชาญ ซึ่งได้โพสต์เรื่องราวที่ใกล้ตัวเรามากๆ และไม่คิดเลยว่าจะเกิดขึ้น อย่างไรก็ตามคลิปดังกล่าวได้เป็นอุทาหรณ์ให้กับใครหลายคนให้ระวังมากขึ้น โดยผู้ใช้ติ๊กต็อกรายดังกล่าวได้ระบุข้อความในคลิปว่า คนไข้มาด้วยอาการเคืองตา เจ็บตา ตรวจแล้วพบว่า เห็บ กัดที่ตาค่ะ เมื่อพบว่ามีเห็บกัดที่ตา คนไข้ไม่ควรดึงออกเอง ถ้าหากดึงออกผิดวิธีอาจจะทำให้เชื้อโรคเข้าไปในแผลมากขึ้น และทำให้แผลหายช้าและใช้เวลานานในการรักษา,https://www.naewna.com/likesara/610418,2021_10_21
วันหยุดยาว4วัน! นทท.นำรถยนต์ขึ้นเรือเฟอรี่ เดินทางเที่ยวเกาะช้าง-เกาะกูด,"21 ตุลาคม 2564 หลังจากรัฐบาลได้กำหนดให้วันที่ 21 ตุลาคม 2564 ที่เป็นวันออกพรรษาและกำหนดให้เป็นวันหยุดของประชาชนในจังหวัดในภาคกลาง 17 จังหวัด (ไม่รวมจังหวัดในภาคตะวันออก)ตามเทศกาลสำคัญของแต่ละภาคนั้น และยังกำหนดให้วันที่ 22 ตุลาคม 2564 เป็นวัหยุดชดเชยวันปิยะมหาราช (23 ตุลาคม2564) ทำให้มีวันหยุดยาวถึง 4 วัน ส่งผลให้มีนักท่องเที่ยวเริ่มเดินทางเข้าท่องเที่ยวในจังหวัดตราด โดยเฉพาะในอุทยานแห่งชาติหมู่เกาะช้างและเกาะหมากเกาะกูด ในอำเภอเกาะกูด จำนวนมาก ตั้งแต่เวลา 10.00 น.เป็นต้นมา ท่ามกลางการตั้งจุดตรวจโควิด 19 ก่อนเดินทางลงไปท่องเที่ยวดังกล่าว โดยที่ท่าเรือเฟอร์รี่บ้านธรรมชาติล่าง ต.คลองใหญ่ อ.แหลมงอบ จ.ตราด นักท่องเที่ยวจากต่างจังหวัด และกรุงเทพ และทางภาคเหนือ นำรถยนต์เดินทางมาท่องเที่ยวในอำเภอเกาะช้างจำนวนมาก ทำให้ผู้ประกอบการเฟอร์รี่ทั้งสองท่า ต้องเพิ่มเที่ยวเดินเรือเพิ่มขึ้น เพื่อรองรับจำนวนนักท่องเที่ยวที่เริ่มเดินทางมาในช่วงวันหยุดนี้ อย่างไรก็ตาม ก่อนลงเรือเฟอร์รี่ ทางอำเภอแหลมงอบ ได้ตั้งจุดคัดกรองนักท่องเที่ยวที่จะลงไปอำเภอเกาะช้าง จะต้องผ่านการฉีดวัคซีนซิโนแวค,ซิโนฟาร์ม2 เข็ม ,เอสตร้าซิเนกร้า 1 เข็ม หรือหากไม่ได้ฉีดจะต้องรวจหาเชื้อพร้อมใบรับรองมาไม่เกิน 72 ชม.หรือตรวจแบบATK ก่อน ซึ่งเป็นไปตาม คำสั่งของนายชำนาญวิทย์ เตรัตน์ ผู้ว่าราชการจังหวัดตราด โดยนายปฐมพงษ์ วงศ์แดนไพร ปลัดอำเภอแหลมงอบ กล่าวว่า การตั้งจุดตรวจคัดกรองของอำเภอแหลมงอบ ซึ่งการตรวจก็จะเน้นในเรื่องของการดูเรื่องการฉีดวัคซีนเป็นหลักหากเดินทางเข้ามา ซึ่งเป็นตามประกาศ แต่ก็อนโลมบ้างหากมีความจำเป็น ซึ่งพรุ่งนี้ซึ่งเป็นวันที่จะมีนักท่องเที่ยวเดินทางมากที่สุดและรถยนต์จะรอนาน ทั้งลงเรือเฟอร์รี่และรอตรวจซึ่งอาจจะเสียเวลานาน จึงขอให้นักท่องเที่ยวที่จะเดินทางเข้ามาควรเตรียมพร้อมในเรื่องเอกสารข้อมมูลในหมอพร้อมไว้จะได้รวดเร็ว ขณะที่ที่ท่าเรือแหลมศอก ต.อ่าวใหญ่ อ.เมือง จ.ตราด มีนักท่องเที่ยวจากต่างจังหวัดเดินทางมาลงเรือโดยสารเพื่อเดินทางไปยังเกาะกูด โดยเรือเกาะกูดเอกซ์เพรส และเรือบุญศิริ ได้เพิ่มเท่ียวเรือมาเป็น 3 เที่ยว/วัน และยังมีเรือสปีดโบ๊ทเสริมหากมีจำนวนนักท่องเที่ยว ซึ่งเฉพาะวันนี้ มีนักท่องเที่ยวกว่า 600 คนเดินทางไปเกาะกูดแล้ว นอกจากนี้ยังมีนักท่องเที่ยวลงเรือสปีดโบ๊ทโดยสารที่ท่าเรืออนุสรณ์สถานอำเภอแหลมงอบ เพื่อเดินทางไปเกาะหมาก จำนวน 4 เที่ยว มีนักท่องเที่ยวกว่า 150 คนเดินทางลงไป. 012",https://www.naewna.com/likesara/610411,2021_10_21
ลูกสาวร้านไอติมชื่อดัง! คิดสั้นโดดน้ำเสียชีวิต คาดปัญหาเงิน-หนี้นอกระบบ,สาววัย31ปี ลูกสาวร้านไอติมชื่อดัง มีปัญหาเรื่องเงินหนี้นอกระบบ คิดไม่ตก กระโดดน้ำแม่น้ำน่านเสียชีวิต แต่เป็นที่ประหลาดใจ ศพกลับไม่จมน้ำ ลอยให้คนทั่วไปเห็น จึงนำศพขึ้นมาได้ ตรวจทรัพย์สิน เปิดดูแชทโทรศัพท์คุยกับเพื่อนและแม่ คาดว่ามีปัญหาเรื่องเงิน ที่ไม่ให้ผู้อื่นยืมแล้วไม่กลับคืน คิดสั้นชวนแม่กระโดดน้ำเสียชีวิต วันที่ 21 ตุลาคม 2564 เวลา13.30น. ร.ต.อ.อนุวัฒน์วัฒนกรการุณย์ พนักงานสอบสวน สภ.เมืองพิษณุโลก รับแจ้งจากชาวบ้านว่าพบศพคนลอยอยู่ในแม่น้ำน่าน บริเวณด้านหลังศาลพระพรหม เชิงสะพานเอกาทศรถ เทศบาลนครพิษณุโลก หลังรับแจ้งจึงประสานเจ้าหน้าที่สมาคมกู้ภัยข่าวภาพตรวจสอบ ก่อนจะนำศพที่ลอยมากับกระแสนน้ำขึ้นมาบนฝั่งบริเวณวัดจันทร์ตะวันออก พบเป็นศพหญิงสาว1ราย สภาพสวมเสื้อยืดแขนสั้นสีแดง นุ่งกางเกงขาสั้นสีดำ ไม่พบบาดแผลหรือร่องรอยของการถูกทำร้าย ตามเนื้อตัวเริ่มซีดขาวคาดว่าจมน้ำมาแล้วไม่ต่ำกว่า30นาที ซึ่งเป็นที่ประหลาดใจแก่เจ้าหน้าที่ที่ไม่น่าเชื่อว่าศพจะลอยน้ำเลย หลังจากตกน้ำไม่ถึง30นาที ปกติศพจะลอยหลังจากจมน้ำไปแล้ว24ชม. จากการตรวจสอบพบกระเป๋าถือแบบผู้หญิงสีดำและรองเท้าแตะถอดอยู่บนฝั่ง ภายในพบเอกสารบัตรประจำตัวระบุชื่อ น.ส.พัทธิยะ อายุ31ปี ชาวต.ในเมือง อ.เมืองพิษณุโลก เป็นบุตรสาวของร้านไอติมชื่อดังอีกทั้งภายในกระเป๋ามีบัตรประชาชนของผู้เป็นแม่ และสมุดบัญชีธนาคาร ที่มีเงินหมุนเวียนเข้าออกตลอดทุกวัน เบื้องต้นจากการสันนิษฐานสาเหตุที่จมน้ำเสียชีวิตในครั้งนี้ คาดว่าผู้ตายมีอาการเครียดเพราะแชทโทรศัพท์กับเพื่อนฝูงว่าถูกหลอกเรื่องเงิน ที่ให้ยืมไปแล้วไม่ได้คืน อีกทั้งยังมีปัญหาเรื่องหนี้ระบบที่ต้องหาเงินคืนให้กับเจ้าหน้าที่ จึงคิดสั้นมากระโดดแม่น้ำน่านฆ่าตัวตายครั้งนี้ โดยในแชทยังมีการชวนแม่โดดน้ำเสียชีวิตในครั้งนี้ด้วย นอกจากนี้ผู้สื่อข่าวยังพบว่า ในเฟซบุ๊กของเสียชีวิต ยังโพสต์ข้อความว่าปัญหาที่มีตอนนี้ยอมแพ้กับมันแล้วจริงๆ แม่กับเราเหนื่อยเหลือเกิน ในเมื่อไม่มีใครช่วยเหลือเรา ให้ภาระทั้งหมดตายไปกับ2คนแม่ลูก หลังจากนี้คงหลับสบายขึ้นเยอะ เครียดกันมามากพอแล้ว แม่ก็เหนื่อย เราก็เหนื่อย เราสุดทางแล้วจริงๆ ขอโทดครอบครัวที่ทำให้ผิดหวัง โพสสุดท้ายก่อนที่จะจากโลกนี้ไปซึ่งข้อความดังกล่าวโพสต์ไม่ถึงครึ่ง ชม. หลังจากเกิดเหตุ เบื้องต้นทางเจ้าหน้าที่ตำรวจจะได้สอบสวนหาสาเหตุของการเสียชีวิต ในครั้งนี้ต่อไป,https://www.naewna.com/local/610432,2021_10_21
มาพร้อมขัน เเปรงสีฟัน! 'พี่เต้'เข้ามอบตัว คดีหมิ่นประมาท'ศักดิ์สยาม' ชี้ไม่หนักใจ,วันที่ 21 ตุลาคม 2564 เวลา 14.30 น.ผู้สื่อข่าวรายงานว่า นายมงคลกิตติ์ สุขสินธารานนท์ ส.ส.บัญชีรายชื่อ และหัวหน้าพรรคไทยศรีวิไลย์ ได้เดินทางเข้ามอบตัวกับ พ.ต.ท.ไชยา สระโสม พนักงานสอบสวน สภ.เมืองบุรีรัมย์ หลังศาลจังหวัด​บุรีรัมย์ ได้อนุมัติออกหมายจับ เลขที่ จ.321/2564 ลงวันที่ 20 ต.ค.64 โดยกระทำความผิดฐาน โดยทุจริตหรือโดยหลอกลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วนหรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ผู้หนึ่งผู้ใด หมิ่นประมาทโดยการโฆษณา ซึ่งมีอัตราโทษจำคุกอย่างสูงเกินสามปี สืบเนื่องจากเมื่อวันที่ 23 เมษายน 2564 นายศักดิ์สยาม ชิดชอบ รัฐมนตรีว่าการกระทรวงคมนาคม เลขาธิการพรรคภูมิใจไทย ได้มอบอำนาจให้นายทิวา การกระสัง ทนายความส่วนตัว เข้าแจ้งความดำเนินคดีกับนายมงคลกิตติ์ สุขสินธารานนท์ ส.ส.บัญชีรายชื่อ​ และ​หัวหน้าพรรคไทยศรีวิไลย์ กรณีที่ได้เผยแพร่ข้อความอันเป็นเท็จ ไลฟ์สดผ่านเฟซบุ๊กชื่อมงคลกิตติ์ สุขสินธารานนท์เมื่อวันที่ 17 เม.ย.ที่ผ่านมา โดย​ นายมงคลกิตติ์ ได้ระบุว่า นายศักดิ์สยาม ไปเที่ยวผับในย่านทองหล่อ เมื่อปลายเดือนมีนาคม ทําให้เกิดคลัสเตอร์ทองหล่อ มีผู้ติดเชื้อประมาณหมื่นกว่าคน ซึ่งนายศักดิ์สยามไม่ได้ไปเที่ยวและทำให้เกิดคลัสเตอร์ดังที่ นายมงคลกิตติ์ กล่าวหา การกระทำดังกล่าวทำให้ นายศักดิ์สยาม ได้รับความเสียหาย เป็นความผิดตาม พรบ.คอมพิวเตอร์ มาตรา 14 (1) และมาตรา 16 โดยการเดินทางมามอบตัวครั้งนี้​นายมงคลกิตติ์ ได้เตรียมขันอาบน้ำ แปรงสีฟัน ยาสีฟัน มาด้วยโดยบอกว่าเป็นการเตรียมพร้อม เผื่อว่าพนักงานสอบสวนไม่ยอมให้ประกันตัว พร้อมระบุก่อนเข้าให้ปากคำกับพนักงานสอบสวนว่าเป็นคดีการเมือง คดีหมิ่นประมาท และ พรบ.คอมฯ ซึ่งฝ่ายค้านที่วิพากวิจารณ์ฝ่ายรัฐบาลก็โดนกันทุกคนทั้งอภิปรายในสภา อภิปรายนอกสภา ทั้งยังบอกว่าถ้าตัวเองเป็นคนที่นวดเก่งเลียเก่ง รับรองว่าคดีแค่นี้ตัวเองคงไม่โดนออกหมายจับขนาดนี้ซึ่งตนก็ตั้งข้อสังเกตว่าทำไมคดีแค่นี้ถึงออกหมายจับทั้งที่ผู้กำกับ และผู้การฯ ก็มีเบอร์โทรศัพท์ของตัวเองและอีกอย่างที่บ้านเก่าที่ส่งหมายเรียกไป ได้ขายไปแล้วเพราะสถานการณ์โควิด ก็เป็นเรื่องปกติ ซึ่งมองว่าตนเองเป็น ส.ส.โดนแค่นี้ยังเด็ก ๆ แต่มีน้องๆ คณะราษฎร์โดนมากกว่าตัวเองเยอะ ซึ่งคดีนี้เป็นคดีการเมือง คดีเด็กๆ สิวๆ เป็นปกติของนักการเมืองอยู่แล้ว และครั้งนี้ไม่ใช่หมายจับครั้งแรกเคยโดนมาหลายคดีแล้วที่ผ่านมาก็มีเจรจากันบ้าง ต่อสู้กันตามกระบวนการบ้าง แต่คดีที่ตนฟ้องติดคุกทุกคดี ส่วนเรื่องคดีหมิ่นประมาทก็สู้กันไปตามกระบวนการ ทั้งนี้​ นายมงคลกิตติ์ ยังได้พูดถึงกรณีการออกหมายเรียกที่ไม่ถูกต้องด้วยว่า ตนเองไลฟ์สดวันที่17เม.ย. แต่ทำไมหมายเรียกออกวันที่10เม.ย. ซึ่งเป็นการออกหมายเรียกก่อนที่ตัวเองจะไลฟ์สดอีก ส่วนตัวมองว่าเป็นการกลั่นแกล้ง ซึ่งก็ได้ทำเรื่องร้องเรียนไปยังกองบัญชาการตำรวจภูธรภาค3เกี่ยวกับกรณีดังกล่าวแล้ว การเดินทางมามอบตัวในวันนี้ ก็ได้ว่าที่ผู้สมัคร ส.ส.ในพื้นที่บุรีรัมย์ และประชาชนจำนวนหนึ่ง มาชูป้ายรอให้กำลังใจนายมงคลกิตติ์ ด้วย,https://www.naewna.com/politic/610442,2021_10_21
ไอเอ็มเอฟหั่นคาดการณ์‘เศรษฐกิจเอเชีย’ โต6.5%ในปีนี้,21 ตุลาคม 2564 สำนักข่าวต่างประเทศรายงาน กองทุนการเงินระหว่างประเทศ (IMF) ได้ปรับลดคาดการณ์การเติบโตทางเศรษฐกิจของเอเชียในปี 2021 เหลือร้อยละ 6.5 ลดลง 1.1 จุด จากตัวเลขคาดการณ์เมื่อเดือนเมษายน การกลับมาของโรคระบาดใหญ่ ท่ามกลางอัตราการฉีดวัคซีนระดับต่ำในเบื้องต้น ชะลอการฟื้นตัวของเศรษฐกิจในภูมิภาคเอเชียแปซิฟิก โดยเฉพาะกลุ่มประเทศตลาดเกิดใหม่และประเทศกำลังพัฒนา ชางยอง รี ผู้อำนวยการฝ่ายเอเชีย-แปซิฟิกของกองทุนฯ แถลงข่าวทางออนไลน์ รีระบุว่าเอเชีย-แปซิฟิกยังคงเป็นภูมิภาคที่เติบโตเร็วที่สุดในโลก พร้อมคาดการณ์ว่าเศรษฐกิจในภูมิภาคจะเติบโตร้อยละ 4.9 ในปี 2022 เร็วกว่าที่คาดการณ์ไว้เมื่อเดือนเมษายนราว 0.4 จุด ด้วยอัตราการฉีดวัคซีนรวดเร็วขึ้น รายงานแนวโน้มเศรษฐกิจระดับภูมิภาคระบุว่าการคาดการณ์ล่าสุดสำหรับประเทศพัฒนาแล้วยังคงไม่เปลี่ยนแปลงมากนักในปี 2021 โดยมีการปรับเพิ่มคาดการณ์เศรษฐกิจในเกาหลีใต้และนิวซีแลนด์ และปรับลดในญี่ปุ่นและออสเตรเลีย ขณะที่การปรับลดคาดการณ์ส่วนใหญ่เกิดจากกลุ่มประเทศตลาดเกิดใหม่และประเทศรายได้ต่ำ โดยเฉพาะอินเดียและประเทศสมาชิกอาเซียน ความเหลื่อมล้ำระหว่างประเทศพัฒนาแล้วกับประเทศกำลังพัฒนาในเอเชียกำลังทวีความรุนแรงขึ้น โดยคาดว่าระดับผลผลิตในประเทศตลาดเกิดใหม่และประเทศรายได้ต่ำจะยังคงต่ำกว่าช่วงก่อนเกิดโรคระบาดใหญ่ในปีถัดๆ ไป ซึ่งสะท้อนความแตกต่างในการสนับสนุนทางนโยบายและการฉีดวัคซีน รีกล่าว อย่างไรก็ดี อัตราเงินเฟ้อที่เพิ่มขึ้นในเอเชียนั้นเริ่มปรับตัว อ่อนลง มากกว่าในภูมิภาคอื่นๆ ซึ่งสะท้อนว่าราคาผู้ผลิตที่ส่งผ่านไปยังราคาผู้บริโภคอยู่ในระดับต่ำ และนโยบายการเงินยังคงผ่อนคลายในวงกว้าง แม้เราคาดหวังว่าแรงกดดันจากเงินเฟ้อในห่วงโซ่อุปทานเหล่านี้จะเกิดขึ้นเพียงชั่วคราว แต่มันอาจยาวนานกว่านั้น และทำให้อัตราเงินเฟ้อคาดการณ์รุนแรงยิ่งขึ้น,https://www.naewna.com/inter/610441,2021_10_21
เปิดสวนนงนุชพัทยาต้อนรับ 30 สาวงาม ผู้ประกวดรอบสุดท้าย Miss Universe Thailand 2021,ตามที่กองประกวดสาวงามรายการ Miss Universe Thailand 2021 ได้กำหนดจัดการประกวด Miss Universe Thailand 2021 เพื่อเฟ้นหาเจ้าของมงกฎเกียรติยศ เป็นตัวแทนประเทศไทย เดินทางไปร่วมประกวด Miss Universe 2021 ในเดือน ธันวาคม 2564 ที่เมืองเอลลาธ ประเทศอิสราเอล โดยมีการจัดเก็บตัวผู้เข้าประกวด เพื่อเก็บคะแนนตามสถานที่ท่องเที่ยวต่างๆ นั้น 21 ต.ค.64 กองประกวดได้นำคณะสาวงาม ผู้เข้าประกวด Miss Universe Thailand 2021 จำนวน 30 คน เดินทางมายังสวนนงนุชพัทยา จ.ชลบุรี ตามกำหนดการเข้าเก็บตัวก่อน ในรอบ Preliminary Show ที่กำหนดจัดขึ้นใน วันศุกร์ที่ 22 ต.ค.64 ตั้งแต่เวลา 18.00 น. ถึงเวลา 20.00 น. และรอบสุดท้ายหรือ Final Show กำหนดจัดขึ้น ในวันอาทิตย์ที่ 24 ต.ค.64 ตั้งแต่เวลา 17.30 น. ถึง 19.45 น. ที่โรงละครสกาลา นงนุชพัทยา จ.ชลบุรี ทั้งนี้ ทางคณะสาวงามทั้ง 30 คนสุดท้าย ได้เข้าระบบตรวจคัดกรองหาเชื้อโควิด-19 ตามมาตรการควบคุมและป้องกันโรคติดต่อ ก่อนจะร่วมกันถ่ายภาพหมู่เป็นที่ระลึก จากนั้น ได้เข้าชมสวนตะบองเพชร ไหว้สิ่งศักดิ์สิทธิ์ และชมสวนลอยฟ้า ก่อนที่ทั้งหมดจะนั่งรถชมทัศนียภาพ ภายในสวนนงนุชพัทยา หุบเขาไดโนเสาร์ สวนฝรั่งเศส นงนุชเทรดดิชั่น เซ็นเตอร์ พิพิธภัณฑ์หัวโขน ก่อนเช็คอินเข้าที่พัก และร่วมรับประทานอาหารที่ศูนย์ประชุมฯ NICE ก่อนที่จะได้แยกย้ายพักผ่อนตามอัธยาศัย เพื่อเข้าร่วมประกวดรอบ Preliminary Show ในวันรุ่งขึ้นต่อไป การประกวดนางงามระดับโลกในครั้งนี้ เป็นไปตามโครงการ Pattaya Moves on เรื่องมาตรฐานความปลอดภัยด้านสุขอนามัยที่ได้รับมาตรฐาน SHA Plus ซึ่งเป็นเครื่องหมายที่แสดงถึงความพร้อมของผู้ประกอบการเพื่อนำร่อง แผนกระตุ้นการท่องเที่ยวแบบไทยเที่ยวไทย ภายใต้มาตรการป้องกันและควบคุมโรคอย่างบูรณาการขั้นสูงสุด ในสถานที่แสดงมหรสพ สำหรับกิจกรรมดังกล่าว จะช่วยกระตุ้นให้นักท่องเที่ยวได้ออกเดินทาง พร้อมรับการเปิดประเทศ และเมืองพัทยา ตามโครงการ Pattaya Moves on เพื่อเป็นการกระตุ้นเศรษฐกิจการท่องเที่ยว ให้กลับมามีสีสันอีกครั้ง จากผลกระทบการแพร่ระบาดของไวรัสโควิด-19 และถือเป็นกิจกรรมนำร่อง ในพื้นที่จังหวัดชลบุรี ที่ได้ดำเนินการโดย สวนนงนุชพัทยา,https://www.naewna.com/local/610440,2021_10_21
จับตา'บิ๊กตู่'เตรียมแถลงแผนเปิดประเทศ คาดมีกว่า 50 ชาติบินเข้าไทย,นายกฯลงนามประกาศแผนเปิดประเทศ 22 ต.ค. คาดมีกว่า 50 ประเทศเปิดให้เข้าไทยได้ บิ๊กตู่เตรียมชี้แจงเอง วันที่ 21 ต.ค.64 รายงานข่าวจากทำเนียบรัฐบาล แจ้งถึงการเตรียมการเปิดประเทศในวันที่ 1 พ.ย.64 นี้ตามแผนที่ประชุมศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) หรือ ศบค.ชุดใหญ่ พิจารณาและเห็นชอบเรียบร้อยแล้วนั้น ขณะนี้อยู่ระหว่างการพิจารณารายละเอียดของประเทศที่จะเปิดรับนักท่องเที่ยวให้เข้าประเทศไทย ว่าจะเป็นประเทศใดบ้าง เพื่อให้เป็นไปตามเงื่อนไขสำคัญทั้งมาตรการด้านสาธารณสุข การท่องเที่ยวและมาตรการป้องกันควบคุมโรค ในการเข้า-ออกของประเทศปลายทางและประเทศต้นทาง ให้เกิดความรัดกุมรอบคอบ ทำให้การเปิดประเทศเป็นไปอย่างปลอดภัยและมีประสิทธิภาพ ซึ่งคาดว่าจะมีกว่า 50 ประเทศ โดยนายกฯจะเป็นผู้แถลงเอง มีรายงานว่า รายละเอียดทั้งหมดคาดว่าจะเสร็จสิ้นในวันนี้ ก่อนที่จะรายงานให้ นายกฯรับทราบ ในฐานะผอ.ศบค.เพื่อลงนามและประกาศต่อไป ทั้งนี้ คาดว่าจะประกาศได้ในวันที่ 22 ต.ค.นี้ และให้มีผลบังคับใช้ต่อไปโดยไม่ต้องนำเข้าสู่ที่ประชุม ศบค.ชุดใหญ่อีก เพื่อให้ผู้ประกอบการ ผู้เกี่ยวข้อง รวมถึงนักท่องเที่ยวเตรียมความพร้อม โดยรายละเอียดดังกล่าวจะครอบคลุม แผนการเปิดกรุงเทพมหานคร ซึ่งเป็นหนึ่งในพื้นที่ที่จะเปิดรับนักท่องเที่ยวต่างชาติวันที่ 1 พ.ย.นี้ -001,https://www.naewna.com/politic/610443,2021_10_21
‘วราวุธ’ชี้1ปีเลือกตั้ง!เปิดตัว‘ตระกูลเกียรติก้องชูชัย’ชิงเก้าอี้ส.ส.ชัยภูมิ,"ตระกูลเกียรติก้องชูชัย นักการเมืองดังชัยภูมิ-นักธุกิจ-ภาคท้องถิ่น-อดีตคนปชป.แห่ สมัครสวมเสื้อชทพ. ด้าน​ วราวุธ เชื่อ​ อีก1ปีกว่าจะเลือกตั้ง เมื่อวันที่ 21 ต.ค. ที่พรรคชาติไทยพัฒนา นายวราวุธ ศิลปอาชา ประธานคณะกรรมการนโยบายและยุทธศาสตร์พรรคชาติไทยพัฒนา นายประภัตร โพธสุธน เลขาธิการพรรคชาติไทยพัฒนา ให้การต้อนรับ นพ.บัณฑูรย์ เกียรติก้องชูชัย สมาชิกสภาจังหวัดชัยภูมิ ที่มาสมัครเป็นสมาชิกพรรคชาติไทยพัฒนา สำหรับ นพ.บัณฑูรย์ เคยดำรงตำแหน่งสมาชิกวุฒิสภาจังหวัดชัยภูมิ และเป็นอดีตกรรมการบริหารพรรคชาติไทย ซึ่งตระกูลเกียรติก้องชูชัยถือเป็นครอบครัวนักการเมืองในพื้นที่จังหวัดชัยภูมิมานาน นอกจากนี้ ยังมีผู้มาสมัครเป็นสมาชิกพรรคชาติไทยพัฒนาอีกหลายคน​ ทั้งที่มาจากภาคธุรกิจ และภาคท้องถิ่น อดีตสมาชิกพรรคการเมืองอื่น อาทิ ส.อ.คิมหันต์ ตลับนาค อดีตผู้ช่วยโฆษกพรรคประชาภิวัฒน์ และเลขาธิการคณะกรรมาธิการแก้ไขปัญหาหนี้สินแห่งชาติประจำรัฐสภารัฐสภา, นายปิยวิทย์ โกฏเพชร ประธานสภาเกษตรกรจังหวัดชุมพร และสมาชิกสภาเกษตรกรแห่งชาติ, นายญาณทัศน์ หาญสุข นักธุรกิจจากจ.พะเยา, นายฐิตวัฒน์ นิธิผดุงวงศ์ อดีตสมาชิกพรรคประชาธิปัตย์ เจ้าของโรงเรียนอนุบาลแสงเรืองศึกษา เขตสาธร โดยนายประภัตร กล่าวว่า ขอขอบคุณและชมเชยทุกคนที่มาช่วยเหลือพรรคชาติไทยพัฒนา ในการร่วมมือและขยายกิจกรรมต่างๆของพรรคชาติไทยพัฒนาเพื่อให้เป็นที่ประจักษ์กับประชาชนในหลายพื้นที่ ซึ่งประชาชนทุกคนรู้จักนายบรรหาร ศิลปอาชา นายกรัฐมนตรีคนที่ 21 เป็นอย่างดีและเป็นที่ยอมรับกัน ด้านนายวราวุธ กล่าวว่า ขอบคุณที่ทุกคนให้เกียรติกับพรรคชาติไทยพัฒนา ในสมัยที่เป็นพรรคชาติไทยมาจนถึงวันนี้ เราเป็นสถาบันการเมืองที่เก่าแก่ที่สุดพรรคหนึ่ง ตลอดเวลาที่นายบรรหารไม่อยู่ เราอาจจะไม่ถูกตาต้องใจของหลายคน เพราะเราไม่เน้นเล่นการเมือง​ โดย 2 ปีที่ผ่านมาที่ทำงานร่วมรัฐบาลเราจะไม่เล่นการเมือง เพราะเรามีหน้าที่ทำงาน แก้ปัญหาให้กับประชาชน ซึ่งยิ่งแก้ ปัญหาก็ยิ่งเยอะ เช่นวันนี้เจอปัญหาเรื่องน้ำท่วม แล้วปีหน้าจะเจอปัญหาอะไรอีก แต่เป้าหมายเราคือการทำงานให้ประชาชน นายวราวุธ กล่าวว่า พรรคชาติไทยพัฒนาไม่ใช่พรรคใหญ่ แต่เป็นพรรคเสียงข้างมาก​ เราเคยเป็นมาแล้ว เป็นพรรคเหลือ 10 กว่าเสียง เป็นพรรคแกนนำรัฐบาล พรรคร่วมรัฐบาล พรรคฝ่ายค้าน เราเคยผ่านมาหมดแล้ว แต่สิ่งที่เรามีทำให้พรรคชาติไทยพัฒนาอยู่ได้มาจนถึงวันนี้คือ​ เราอยู่กันอย่างเป็นครอบครัว ในขณะที่ใครๆบอกว่ารัฐบาลชุดนี้ง่อนแง่น จะเลือกตั้งในเร็วๆนี้แล้ว ผมเห็นว่า พูดอย่างนี้กันมาตลอด​ 2​ ปีที่ผ่านมา ผมเชื่อว่า อีก 1 ปี กว่าจะเลือกตั้ง ดังนั้น​ เหลือเวลาอีกหนึ่งปี แต่เราต้องไม่ประมาท เพราะอะไรก็เกิดขึ้นได้ตลอดเวลา การทำงานในพื้นที่อย่างสม่ำเสมอ เข้าถึงประชาชน รับรู้ความเดือดร้อน เอาใจเขามาใส่ใจเรา จึงจะเป็นมิติใหม่ หากเราเข้ามาเดินในสายการเมือง เพราะงานการเมืองจะไม่เหมือนกับงานธุรกิจ ปธ.คกก.นโยบายและยุทธศาสตร์ ชทพ. กล่าว นายวราวุธ กล่าวว่า ผ่านมาหลาย 10 ปีแล้วพรรคชาติไทยพัฒนาเรายังอยู่ โดยยึดหลักการทำงานตามที่นายบรรหารเคยพูดไว้ คือ สร้างมิตร ไม่มีศัตรูทางการเมือง ทำให้ทุกพรรคการเมืองมีความไว้วางใจ ตั้งแต่พรรคชาติไทยมาถึงพรรคชาติไทยพัฒนา อีกทั้งพรรคเราไม่แบ่งว่ารุ่นใหม่รุ่นเก่า ใครที่แบ่งแยกรุ่น คือคิดผิด และเป็นความคิดที่แย่มาก เพราะการที่จะเดินไปข้างหน้าต้องใช้ประสบการณ์คนรุ่นเก่า ให้คนรุ่นใหม่เข้ามาช่วยทำงาน การผสมผสานรุ่นเก่ากับรุ่นใหม่จะทำให้พรรคชาติไทยพัฒนาทำงานได้แตกต่างจากพรรคการเมืองอื่น ทำให้เราเป็นบ้านที่เป็นบ้านของทุกคน แล้วเราจะจูงมือกันเข้าสภา แต่ในปีไหนก็ยังไม่ทราบ เอาเป็นว่าเมื่อมีการเลือกตั้งแล้วกัน - 004",https://www.naewna.com/politic/610448,2021_10_21
ทำเลทอง!เปิด 5 อันดับ‘ราคาที่ดินเปล่า’กรุงเทพ-ปริมณฑลขยับแรง,ทำเลทอง!เปิด 5 อันดับราคาที่ดินเปล่ากรุงเทพ-ปริมณฑลขยับแรง 21 ตุลาคม 2564 ศูนย์ข้อมูลอสังหาริมทรัพย์ ธนาคารอาคารสงเคราะห์ (ธอส.) รายงานดัชนีราคาที่ดินเปล่าก่อนการพัฒนาในกรุงเทพฯ-ปริมณฑล ไตรมาส 3 ปี 2564 มีค่าดัชนีเท่ากับ 334.4 จุด เพิ่มขึ้นร้อยละ 0.5 เมื่อเทียบกับไตรมาสก่อนหน้า (QoQ) และเพิ่มขึ้นร้อยละ 7.6 เมื่อเทียบกับช่วงเวลาเดียวกันของปีก่อน (YoY) ซึ่งแสดงให้เห็นว่าราคาที่ดินยังเพิ่มขึ้นอย่างต่อเนื่อง แม้ในช่วงภาวะเศรษฐกิจที่ชะลอตัว แต่เป็นการเพิ่มขึ้นในอัตราที่ชะลอตัวลงตั้งแต่ไตรมาส 3 ปี 2563 ที่ผ่านมา และหากดูค่าเฉลี่ยอัตราขยายตัวย้อนหลังไป 5 ปี ตั้งแต่ปี 2558 ถึงปี 2562 ก่อนเกิดวิกฤตการณ์แพร่ระบาดของไวรัส COVID-19 เห็นได้ว่าดัชนีราคาที่ดินเปล่าในแต่ละไตรมาสเพิ่มขึ้นโดยมีค่าเฉลี่ยประมาณร้อยละ 14.8 ต่อไตรมาสเมื่อเทียบกับช่วงเวลาเดียวกันของปีก่อน (YoY) และเพิ่มขึ้นโดยเฉลี่ยประมาณร้อยละ 4.1 ต่อไตรมาสเมื่อเทียบกับไตรมาสก่อนหน้า (QoQ) ดร.วิชัย วิรัตกพันธ์ ผู้ตรวจการธนาคารอาคารสงเคราะห์ และรักษาการผู้อำนวยการศูนย์ข้อมูลอสังหาริมทรัพย์ มีข้อสังเกตว่า อัตราการขยายตัวของดัชนีราคาที่ดินเปล่าก่อนการพัฒนาเริ่มขยายตัวต่ำกว่าค่าเฉลี่ย 5 ปี ต่อเนื่องกันมา 3 ไตรมาสแล้ว ตั้งแต่ไตรมาส 1 ปี 2564 ที่มีการแพร่ระบาดของไวรัส COVID-19 ต่อเนื่องมาจนถึงไตรมาส 3 ปี 2564 ซึ่งเป็นผลกระทบของการแพร่ระบาดเป็นระลอกที่สาม จะเห็นได้ว่าราคาที่ดินเปล่าก่อนการพัฒนาในกรุงเทพฯ-ปริมณฑลยังคงเพิ่มขึ้นแต่เป็นแบบชะลอตัวลงอย่างเห็นได้ชัด แสดงให้เห็นว่าเจ้าของที่ดินส่วนหนึ่งอาจมีการถือครองที่ดินต่อไปเพื่อรอให้เศรษฐกิจฟื้นตัวขึ้น และอาจมีเจ้าของที่ดินอีกส่วนหนึ่งได้ขายที่ดินในช่วงนี้เพื่อนำมาเป็นเงินทุนหมุนเวียนในการประกอบธุรกิจ จึงทำให้ราคาที่ดินปรับตัวเพิ่มขึ้นบ้าง แต่เพิ่มขึ้นไม่มากนัก ทั้งนี้ ส่วนใหญ่เป็นการปรับราคาเพิ่มขึ้นในบริเวณที่มีรถไฟฟ้าผ่านเป็นหลัก และในบริเวณปลายสายรถไฟฟ้าที่เป็นส่วนต่อขยายของเส้นทางรถไฟฟ้าที่เปิดให้บริการแล้ว โดยเฉพาะสายสีน้ำเงิน (บางแค-พุทธมณฑล สาย 4) ที่ราคาที่ดินเพิ่มสูงขึ้นติดต่อกันมา 4 ไตรมาสแล้ว แต่อย่างไรก็ตาม ในระยะต่อไปหากเจ้าของที่ดินมีความต้องการระบายที่ดินมากขึ้นก็อาจส่งผลให้อัตราการเปลี่ยนแปลงของราคาที่ดินเปล่าก่อนการพัฒนาในกรุงเทพฯ-ปริมณฑลชะลอตัวลงต่อเนื่องในระยะเวลาต่อไป สำหรับราคาที่ดินเปล่าก่อนการพัฒนาในทำเลที่มีเส้นทางรถไฟฟ้าผ่านในไตรมาสนี้ พบว่า 5 อันดับแรกที่มีอัตราการขยายตัวของราคาที่ดินเพิ่มขึ้นสูงสุด คือ อันดับ 1 ได้แก่ สายสีน้ำเงิน (บางแค-พุทธมณฑล สาย 4) ซึ่งเป็นโครงการที่มีแผนจะก่อสร้างในอนาคต โดยเป็นที่ดินโซนตะวันตกของกรุงเทพมหานคร มีอัตราการขยายตัวของราคาที่ดินเพิ่มขึ้นร้อยละ 33.4 เมื่อเทียบกับช่วงเวลาเดียวกันของปีก่อน (YoY) พบว่า ราคาที่ดินที่รถไฟฟ้าผ่านในเขตหนองแขม และบางแค เป็นบริเวณที่ราคาเพิ่มขึ้นมาก โดยที่ดินในบริเวณนี้มีราคาเพิ่มขึ้นเป็นอันดับ 1 ติดต่อกันมา 4 ไตรมาสแล้ว ทั้งนี้ราคาที่ดินที่เปลี่ยนแปลงในพื้นที่ดังกล่าวเป็นผลต่อเนื่องจากการการเปลี่ยนแปลงของราคาที่ดินในบริเวณแนวรถไฟฟ้าสายสีน้ำเงิน (หัวลำโพง-บางแค) ที่เปิดให้บริการแล้ว อันดับ 2 ได้แก่ สายสีทอง (ธนบุรี-ประชาธิปก) และ สายสีน้ำเงิน (หัวลำโพง-บางแค) ซึ่งเป็นโครงการรถไฟฟ้าที่เปิดให้บริการแล้ว ส่วน สายสีส้ม (ตลิ่งชัน-ศูนย์วัฒนธรรม) เป็นโครงการที่มีแผนจะก่อสร้างในอนาคต โดยทั้ง 3 โครงการมีอัตราการขยายตัวของราคาที่ดินเพิ่มขึ้นร้อยละ 31.9 เมื่อเทียบกับช่วงเวลาเดียวกันของปีก่อน (YoY) พบว่า ราคาที่ดินที่รถไฟฟ้าผ่านในเขตบางกอกใหญ่ บางกอกน้อย คลองสาน และพระนคร เป็นบริเวณที่ราคาเพิ่มขึ้นมาก อันดับ 3 ได้แก่ MRT ซึ่งเป็นโครงการที่เปิดให้บริการแล้ว และ สายสีแดงเข้ม (บางซื่อ-หัวลำโพง) ซึ่งเป็นโครงการที่มีแผนจะก่อสร้างในอนาคต มีอัตราการขยายตัวของราคาที่ดินเพิ่มขึ้นร้อยละ 31.4 เมื่อเทียบกับช่วงเวลาเดียวกันของปีก่อน (YoY) พบว่า ราคาที่ดินที่รถไฟฟ้าผ่านในเขตบางซื่อ และจตุจักร เป็นบริเวณที่ราคาเพิ่มขึ้นมากมาอย่างต่อเนื่อง อันดับ 4 ได้แก่ สายสีแดงอ่อน (บางซื่อ-ตลิ่งชัน) ซึ่งเป็นโครงการเพิ่งเปิดให้บริการเมื่อวันที่ 2 สิงหาคม 2564 มีอัตราการขยายตัวของราคาที่ดินเพิ่มขึ้นร้อยละ 29.5 เมื่อเทียบกับช่วงเวลาเดียวกันของปีก่อน (YoY) พบว่า ราคาที่ดินที่รถไฟฟ้าผ่านในเขตตลิ่งชัน บางพลัด และอำเภอบางกรวย เป็นบริเวณที่ราคาเพิ่มขึ้นมากมาอย่างต่อเนื่อง อันดับ 5 ได้แก่ สายสีส้ม (ศูนย์วัฒนธรรม-มีนบุรี) ซึ่งเป็นโครงการที่อยู่ระหว่างการก่อสร้าง และในไตรมาสนี้ มีความคืบหน้าการก่อสร้างไปแล้วร้อยละ 86.26 มีอัตราการขยายตัวของราคาที่ดินเพิ่มขึ้นร้อยละ 29.4 เมื่อเทียบกับช่วงเวลาเดียวกันของปีก่อน (YoY) พบว่า ราคาที่ดินที่รถไฟฟ้าผ่านในเขตห้วยขวาง และบางกะปิ เป็นบริเวณที่ราคาเพิ่มขึ้นมากมาอย่างต่อเนื่อง -005,https://www.naewna.com/business/610349,2021_10_21
‘นครศรีธรรมราช’เร่งคุมโควิดลาม จ่อขยาย‘เคอร์ฟิว’เป็น 3 ทุ่ม-ตี4,"นครศรีธรรมราชเร่งคุมโควิดลาม จ่อขยายเคอร์ฟิวเป็น 3 ทุ่ม-ตี4 21 ตุลาคม 2564 นายไกรศร วิศิษฏ์วงศ์ ผู้ว่าราชการจังหวัดนครศรีธรรมราช เปิดแถลงข่าวต่อสื่อมวลชนหลังประชุมนายอำเภอทั้ง 23 อำเภอของจังหวัด ซึ่งมีนายสมพงษ์ มากมณี นายไตรรัตน์ ไชยรัตน์ และนายเอกวิทย์ มีเพียร รองผู้ว่าราชการจังหวัดนครศรีธรรมราช พร้อมด้วยนายแพทย์จรัสพงษ์ สุขกรี นายแพทย์สาธารณสุขจังหวัดนครศรีธรรมราช นายแพทย์ทรงเกียรติ เล็กตระกูล ผู้อำนวยการโรงพยาบาลมหาราชนครศรีธรรมราช และหัวหน้าส่วนราชการที่เกี่ยวข้องร่วมประชุม ผู้ว่าราชการจังหวัดนครศรีธรรมราช กล่าวว่า การประชุมนายอำเภอครั้งนี้เพื่อวางแนวปฏิบัติลงไปในระดับพื้นที่ตำบล หมู่บ้านเพื่อให้เข้มข้นขึ้น โดยได้เตรียมนำเข้าคณะกรรมการโรคติดต่อจังหวัดนครศรีธรรมราช เพื่อให้ประชาชนห้ามออกนอกเคหสถาน ระหว่าง 21.00-04.00 น. ซึ่งหากคณะกรรมการโรคติดต่อจังหวัด ให้ความเห็นชอบ จะมีการประกาศใช้และมีผลตั้งแต่วันพรุ่งนี้ แต่หากคณะกรรมการฯ มีมติไม่เห็นชอบหรือกังวลต่อแนวปฏิบัติดังกล่าวจะมีการปรับมาตรการเป็นการขอความร่วมมือแทน ซึ่งต้องรอฟังผลการพิจารณาจากคณะกรรมการอีกครั้ง ผู้ว่าราชการจังหวัดนครศรีธรรมราช ยังได้กล่าวเพิ่มเติมถึงการขอความร่วมมือให้ให้ประชาชนได้ปฏิบัติตามมาตรการต่างๆ ก่อนหน้านี้ว่า เป็นการประชาสัมพันธ์ให้ทราบ แต่จะมีเจ้าหน้าที่คอยกำกับการปฏิบัติตามมาตรการอีกระดับ ซึ่งเจ้าหน้าที่พยายามทำตามมาตรการและบังคับใช้ตามมาตรการ มีการจับปรับต่อเนื่อง อย่างยิ่งการลักลอบเล่นการพนัน ที่มีการปรับในอัตราสูงถึง 6,500 บาท จากเดิมที่มีการปรับประมาณ 2,000 บาท รวมทั้งยังมีโทษรอลงอาญาร่วมด้วย อย่างไรก็ตามอยากให้กระแสสังคมช่วยกระตุ้นสร้างความคิดรวมเป็นหนึ่ง เพื่อให้คนมีระเบียบวินัย โดยข้อมูลปัจจุบันจังหวัดนครศรีธรรมราช มีพื้นที่หมู่บ้าน/ชุมชนที่ติดเชื้อประมาณร้อยละ 40 มีพื้นที่ที่ไม่ติดเชื้อร้อยละ 60 และมีอำเภอที่มีหมู่บ้านติดเชื้อร้อยละ 50 ประมาณ 7 อำเภอจากทั้งสิ้น 23 อำเภอ ขณะที่ตัวเลขผู้ป่วยที่สูงมาจากการเร่งทำงานในเชิงรุกของเจ้าหน้าที่ ที่มีการสุ่มตรวจและกักตัวกลุ่มเสี่ยงเสี่ยงสูงจำนวนมาก รวมทั้งในการตรวจคัดกรองเบื้องต้น หรือ ATK หากพบว่ามีเชื้อ จะมีการตรวจซ้ำทันที เพื่อให้ผู้ป่วยได้เข้าสู่ระบบการรักษา ส่งผลให้ยอดป่วยสูง ผู้ว่าราชการจังหวัดนครศรีธรรมราช กล่าวยืนยันว่า การปฏิบัติของทีมสาธารณสุขจังหวัดนครศรีธรรมราช ยังอยู่ในมาตรการที่ควบคุมได้ โดยในระยะเวลา 4 วันนี้จะเป็นตัวชี้วัดว่าจะสามารถคุมสถานการณ์แพร่ระบาดได้หรือไม่ หากครบ 4 วัน แล้วตัวเลขผู้ป่วยลดลงถือว่าแนวทางการควบคุมโรคมาถูกทาง แต่หากตัวเลขผู้ป่วยยังไม่ลดก็ต้องมีการปรับแนวทางปฏิบัติ ส่วนต่อข้อถามถึงการรักษาผู้ป่วยนั้น ผู้ว่าราชการจังหวัดนครศรีธรรมราชกล่าวว่า จะเพิ่มการบริหารจัดการแบบ HI ให้มากขึ้น แม้ว่าวันนี้จะมี รพ.สนาม มากถึง 8,000 เตียงและมีจำนวนผู้ป่วยครองเตียงเพียง 6,000 เตียง ซึ่งยังรับไหวแต่จะมุ่งเน้นให้ผู้ป่วยสีเขียวหรือผู้ป่วยที่ไม่มีอาการอยู่รักษาตัวที่บ้าน โดยให้ฝ่ายปกครองเร่งสร้างความเข้าใจ กับพี่น้องประชาชน ทุกคนต้องมีทักษะและทัศนคติที่ถูกต้อง เกี่ยวกับโรคโควิด-19 และต้องอยู่กับโรคนี้ให้ได้ ขณะที่การบริหารจัดการในพื้นที่แพร่ระบาด ยังคงจำเป็นต้องใช้ ATK และวัคซีนจำนวนมาก โดยในขณะนี้จังหวัดนครศรีธรรมราชยังมีวัคซีนไม่เพียงพอ ซึ่งหากได้รับสนับสนุน ATK และวัคซีนมาเพิ่มจะช่วยสนับสนุนการปฏิบัติงาน และสร้างขวัญกำลังใจประชาชนได้มาก อย่างยิ่งในพื้นที่แพร่ระบาด -005",https://www.naewna.com/local/610454,2021_10_21
อดีตสหาย ผกค. บุกยื่นหนังสือหนุน 'บิ๊กตู่' เป็นนายกฯครบวาระ อยู่ต่ออีกสมัย,อดีตสหาย ผกค.ยื่นหนังสือ หนุนบิ๊กตู่เป็นนายกฯครบวาระ แถมอยู่ต่ออีกสมัย หลังช่วยเหลือประชาชนมาโดยตลอดและไม่โกงกิน วันที่ 21 ตุลาคม 2564 ที่ศูนย์รับเรื่องราวร้องทุกข์ของรัฐบาล นายสุพล หมื่นศรีพรหม อดีตสหายธวัชชัย ผู้ก่อการร้ายคอมมิวนิสต์ (ผกค.) ประธานผู้ร่วมพัฒนาชาติไทยแห่งประเทศไทย นายบุญมี ป้อพระลัพ อดีตสหาย ส.พนม รองประธานผู้ร่วมพัฒนาชาติไทยแห่งประเทศไทย และ นายอภัย ปลายไทยสงค์ อดีตสหายพุ่ง รองประธานผู้ร่วมพัฒนาชาติไทยแห่งประเทศไทย พร้อมด้วยตัวแทน ผู้ร่วมพัฒนาชาติไทย(ผรท.) จำนวนหนึ่งเดินทางมายื่นหนังสือต่อทาง นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี เพื่อสนับสนุนให้ พล.อ.ประยุทธ์ จันทร์โอชา เป็นนายกรัฐมนตรี ครบวาระและอยู่ต่ออีก 1 สมัย นายสุพล หมื่นศรีพรหม อดีตสหายธวัชชัย ผู้ก่อการร้ายคอมมิวนิสต์ (ผกค.) ประธานผู้ร่วมพัฒนาชาติไทยแห่งประเทศไทย เปิดเผยว่า ที่ผ่านมาอดีตสหายผู้ก่อการร้ายคอมมิวนิสต์ หรือ ผกค.ได้รวมตัวกันตามคำสั่ง 66/2523 มาเป็นผู้ร่วมพัฒนาชาติไทย (ผรท.) โดยการนำของ นายสุพล หมื่นศรีพรหม ประธานผู้ร่วมพัฒนาชาติไทยแห่งประเทศไทย พร้อมกันเดินทางมายื่นหนังสือผ่านทาง นายสกสกล เพื่อขอส่งกำลังใจและสนับสนุนให้พล.อ.ประยุทธ์ จันทร์โอชา บริหารประเทศไทยเป็นนายกรัฐมนตรีครบวาระไม่ต้องยุบสภาหรือลาออก และ มีความประสงค์อยากให้บริหารประเทศไทยอีก 1 สมัย เพื่อจะได้ช่วยเหลือประชาชนและเกษตรกรอย่างต่อเนื่อง เหมือนกับที่ทางท่านได้กระทำมาตลอดระยะเวลาที่ดำรงตำแหน่งเป็นนายกรัฐมนตรี นายสุพล ยังกล่าวอีกว่า ด้วยที่ประชาชน และ พกค.ทราบและเข้าใจในการทำงานของ พล.อ.ประยุทธ์ จะพัฒนาประเทศไทยให้เจริญรุ่งเรือง นำประเทศผ่านพ้นภัยวิกฤติโควิด-19 ที่ระบาดไปทั่วโลก ให้ประชาชนปลอดภัยจากการติดเชื้อโควิด และ ได้ช่วยเหลือประชาชนและเกษตรกร ทั้งเงินเยียวยา เงินสวัสดิการสังคม ส่งเสริมอาชีพให้ประชาชน และพล.อ.ประยุทธ์ ก็มาจากการเลือกตั้ง มาจากเสียงของประชาชน ที่รักและศรัทธาเลือกท่านขึ้นมาเป็นผู้นำของประเทศไทย ในนามพวกเราคือ ฃประชาชนคนไทย และ อดีตสหายเก่า ผกค. จึงอยากจะขอร้องและสนับสนุนท่านดำรงตำแหน่งเป็น นายกรัฐมนตรี ให้ครบวาระ และอยู่ต่ออีก 1 สมัย เพื่อช่วยเหลือพี่น้องประชาชนคนไทยอย่างแท้จริง ไม่โกงกินบ้านเมืองเหมือนกับนักการเมืองที่ผ่านๆ มา,https://www.naewna.com/politic/610453,2021_10_21
ผู้ว่าฯนนท์สั่งเตรียมพร้อม รับน้ำในแม่น้ำเจ้าพระยาสูงขึ้น และมีฝนตกในพื้นที่ 23-30 ต.ค.,"นนทบุรี ผู้ว่านนท์ สั่งเตรียมพร้อม กรณีน้ำในแม่น้ำเจ้าพระยายกตัวสูงขึ้น และมีฝนตกในพื้นที่ ช่วงวันที่23 - 30 ตุลาคม วันที่ 21 ตุลาคม 2564 เวลา 14.00 น. นายสุจินต์ ไชยชุมศักดิ์ ผู้ว่าราชการจังหวัดนนทบุรี กล่าวว่า ในช่วงวันที่ 23 - 30 ตุลาคมนี้ จากข้อมูลคาดว่าน้ำในแม่น้ำเจ้าพระยาจะยกตัวสูงขึ้น และอาจมีฝนตกหนักในพื้นที่ จึงได้สั่งการให้หน่วยงานต่าง ๆ เตรียมความพร้อมรับมือ และดูแลช่วยเหลือประชาชน โดยให้องค์กรปกครองส่วนท้องถิ่นที่มีพื้นที่ติดริมแม่น้ำเจ้าพระยาและริมคลอง สำรวจแนวคันกั้นน้ำให้รองรับกับการปล่อยน้ำ ประมาณ 3,200 ลูกบาศก์เมตรต่อวินาที และการหนุนของระดับน้ำทะเล โดยให้เพิ่มระดับความสูงของแนวป้องกันน้ำและความแข็งแรงของแนวคันกั้นน้ำป้องกันน้ำล้นเข้าพื้นที่ ขณะที่วันนี้ทางนายบุญชู จันทร์สุวรรณ นายกสมาคมอบจ. แห่งประเทศไทย พร้อมด้วย นายจำลองขำสา รองนายกอบจ.นนทบุรี นำข้าวสาร อาหารแห้ง และเครื่องอุปโภคบริโภค แจกจ่ายให้กับชาวบ้านที่อาศัยอยู่ริมแม่น้ำเจ้าพระยา ที่ถูกน้ำท่วมไม่สามารถเดินทางออกไปหาซื้ออาหารได้สะดวก โดยใช้เรือเล็กขนส่งสิ่งของแจกถึงมือผู้เดือดร้อนทุกราย",https://www.naewna.com/local/610460,2021_10_21
ช้างศึก U23 ประเดิมซ้อมสนามแข่งจริง  'โค้ชโม้'ชมแนวรุกทีมมุ่งมั่นสูง,"ความเคลื่อนไหวนักเตะทีมชาติไทยรุ่นอายุไม่เกิน 23 ปี ที่เตรียมทำศึกฟุตบอลชิงแชมป์เอเชีย U23 รอบคัดเลือก วันที่ 21-31 ตุลาคม 2564 ที่ประเทศมองโกเลียนั้น ล่าสุดเมื่อวันพฤหัสบดีที่ 21 ตุลาคม 2564 เวลา 11.00 น. ตามเวลาท้องถิ่น (เร็วกว่าประเทศไทย 1 ชั่วโมง) ช้างศึกU23 ได้ฝึกซ้อมที่สนามเอ็มเอฟเอฟ ฟุตบอล เซ็นเตอร์ ซึ่งเป็นสนามแข่งขันจริง การฝึกซ้อม ท่ามกลางอุณหภูมิ 2 องศาเซลเซียส ครั้งนี้ โค้ชโย่ง วรวุธ ศรีมะฆะ วางแท็คติกให้นักเตะได้เรียนรู้ รวมถึงทำความคุ้นเคยกับสภาพสนามที่จะใช้ในการแข่งขันจริง ใช้เวลา 1 ชั่วโมง 30 นาที จึงแล้วเสร็จ พิภพ อ่อนโม้ หนึ่งในผู้ช่วยผู้ฝึกสอนทีมชาติไทย U23 กล่าวก่อนการฝึกซ้อมว่า เข้าสู่วันที่สามของการฝึกซ้อม โดยรวมสภาพอากาศไม่ได้เลวร้ายอย่างที่คิด ทีมเราทำความคุ้นเคยกับสภาพอากาศและสนามหญ้าเทียม ซึ่งหลังผ่านสองวันผมคิดว่านักเตะน่าจะมีเวลาทำความเข้าใจมากขึ้นในเรื่องต่าง ๆ รวมถึงแท็คติกของโค้ชโย่ง โค้ชโม้ กล่าวเริ่ม ในเรื่องของเทคนิคต่าง ๆ ในฐานะผู้เล่นเกมรุก ผมได้แนะนำเรื่องการยิงประตู, หาจังหวะ และการหาพื้นที่ในตำแหน่งกองหน้า ซึ่งนักฟุตบอลแต่ละคนมีความมุ่งมั่นดีมาก ๆ อย่างที่พวกเราทราบกันว่านักฟุตบอลเหล่านี้มารวมกันเป็นครั้งแรก ต้องใช้เวลาหนึ่งสัปดาห์ในการปรับสภาพและเชื่อมความสัมพันธ์ในทีม รวมถึงทำความเข้าใจแท็คติกของสตาฟฟ์ ผมคิดว่า 2-3 วันนี้ ทีมดีขึ้นเรื่อย ๆ ด้วยความเข้าใจของนักเตะที่มีทักษะพื้นฐานจากสโมสร ส่วนสภาพร่างกายมีการปรับระบบหายใจดีขึ้น เราสามารถปรับตัวกับสภาพอากาศได้แล้ว การขยับตัวจะช่วยให้ร่างกายอุ่นขึ้น รวมถึงในการเตรียมพร้อมของทีมงานสมาคมฯ และ มาดามแป้ง นวลพรรณ ล่ำซำ ที่ทำให้ทีมชาติไทยของเรามีความพร้อมมากขึ้น นอกจากนั้น โค้ชโม้ พิภพ อ่อนโม้ ยังกล่าวถึงศักยภาพของ เบนจามิน เดวิส กองกลางจากอ็อกซ์ฟอร์ด ยูไนเต็ด ที่จะเข้ามายกระดับทีมชาติไทย U23 ว่า เขามีทักษะที่ดี ส่วนการเล่นร่วมกับเพื่อนร่วมทีมอาจจะยังต้องปรับอีกสักนิด เขาเป็นนักฟุตบอลที่มีความสามารถเฉพาะตัวที่ดีและมีความคิดสร้างสรรค์ในการเล่นเกมรุก ขณะที่ ตะวัน โคตรสุโพธิ์ กองกลางจากเชียงใหม่ เอฟซี กล่าวว่า ผ่านมาแล้วสองวัน ผมรู้สึกว่ามีความพร้อม แต่ยังต้องปรับตัวในการฝึกซ้อมต่อไป ส่วนการร่วมงานกับเพื่อนร่วมทีมถือว่าดีขึ้น ทุกคนคอยให้คำแนะนำซึ่งกันและกัน แนวรุกจากเชียงใหม่ เอฟซี เผยถึงการนำประสบการณ์ที่เคยไปค้าแข้งกับเซเรโซ โอซาก้า U23 ในญี่ปุ่น ว่า ผมตั้งใจที่จะใช้ประสบการณ์ที่เคยไปค้าแข้งที่ญี่ปุ่นมาช่วยทีมชาติไทย U23 ให้ดีที่สุด เช่น วิธีการฝึกซ้อม และ สปีดบอล ตะวัน โคตรสุโพธิ์ กล่าวถึงการร่วมงานกับเพื่อนร่วมทีมอย่าง เบนจามิน เดวิส และ ธนวัฒน์ ซึ่งจิตถาวร ว่า การสื่อสารกับพวกเขาไม่มีปัญหา ถ้าเป็นศัพท์ฟุตบอล เพราะเราคุยกันตลอดเกี่ยวกับการเล่นร่วมกัน การยืนตำแหน่ง ซึ่งผมจะปรับตัวไปเรื่อย ๆ การเตรียมทีมถือว่าดีมาก เราค่อย ๆ ปรับทีมเพื่อรอรับมือกับมองโกเลีย ผมอยากเก็บสามคะแนนให้ได้และโฟกัสทีละนัด สำหรับ ทีมชาติไทย รุ่นอายุไม่เกิน 23 ปี อยู่ในกลุ่ม J ร่วมกับ มาเลเซีย, สปป.ลาว และมองโกเลีย (เจ้าภาพ) ซึ่งมีโปรแกรมการแข่งขัน ดังนี้ 25 ตุลาคม 2564 เวลา 10.00 น. ตามเวลาประเทศไทย ทีมชาติไทย พบ มองโกเลีย 28 ตุลาคม 2564 เวลา 14.00 น. ตามเวลาประเทศไทย สปป.ลาว พบ ทีมชาติไทย 31 ตุลาคม 2564 เวลา 10.00 น. ตามเวลาประเทศไทย ทีมชาติไทย พบ มาเลเซีย ถ่ายทอดสด ทาง AIS Play และช่อง ONE31",https://www.naewna.com/sport/610456,2021_10_21
ทางหลวงแจงแล้ว! ฟุตปาทยื่นกลางถนน สร้างถูกหลัก จะรื้อต้องรอ 2 ปี,"ผอ.แขวงทางหลวงอุดรธานี1ลงพื้นที่ตรวจสอบและชี้แจงสื่อมวลชนให้ประชาชนได้ทราบ กรณีฟุตบาทงอกมาค่อนถนน ยืนยันถนนถูกก่อสร้างถูกหลักวิศวกรรมถนนและหลักสากล เพิ่งส่งมอบถนนเมื่อเดือนส.ค.ที่ผ่านมา หากจะรื้อต้องรอหมดสัญญาอีก2ปีตอนนี้จะนำสัญญาไฟมาติดเพิ่มและสัญญาณและเตือนไปก่อน 21ต.ค.64 ผู้สื่อข่าวรายงานความคืบหน้ากรณีที่ ชาวอุดรธานี โพสต์ภาพร้องเรียนผ่านสื่อโซเชียล บริเวณหน้าวัดป่าศรัทธาธรรม ถ.มิตรภาพ อุดร-ขอแก่น (ขาเข้าเมืองอุดรธานี) ต.โนนสูง อ.เมืองอุดรธานี ว่ามีฟุตบาทงอกรูปทรงสามเหลี่ยม ยื่นโผล่ออกไปครึ่งถนน หากผู้ใช้รถใช้ถนนขับรถไม่ชินเส้นทางต้องระวัง หวั่นเกิดอุบัติเหตุเบรกไม่ทันคงได้เจาะสนามหัวทิ่มแน่ อ่านข่าวที่เกี่ยวข้องที่นี่ : ผอ.แขวงการทางอุดรฯ แจงแล้ว! ทำไมฟุตบาทงอก พร้อมแก้ไขทันที อ่านข่าวที่เกี่ยวข้องที่นี่ : คนอุดรเป็นงง! ขับรถผ่านโนนสูงพบฟุตบาทโผล่มาเกือบครึ่งถนนเบรกไม่ทันหัวทิ่มแน่ ล่าสุด เวลา11.00น. นายเอนก สุวรรณภูเต ผอ.แขวงทางหลวงอุดรธานี ที่ 1 พร้อมคณะได้ลงตรวจบริเวณถนนที่มีฟุตบาทโผล่ไปครึ่งถนนตามที่ประชาชนร้องเรียน โดย นายเอนก เปิดเผยว่า ถนนเส้นดังกล่าวซึ่งเป็นโครงการพัฒนาทางหลวง เพื่อเพิ่มประสิทธิภาพการจราจรและขนส่ง ประจำปี 2564 ทางหลวงหมายเลข 2 ตอน โนนสะอาด-อุดรธานี ระหว่าง กม.437+000 - กม.438+000 งบประมาณ 28,994,644.41 บาท ระยะเวลาดำเนินการ 180 วัน ได้ตรวจรับงานแล้ว เมื่อเดือนสิงหาคม 2564 ที่ผ่านมา เป็นการก่อสร้างขยายเพิ่มช่องจราจรหลักด้านซ้าย จากเดิม 2 ช่องจราจร เป็น 3 ช่องจราจร,ทำการก่อสร้างทางขนานแบบเกาะร่อง 2 ช่องจราจร ทิศทางจราจรแบบทางเดียว,ก่อสร้างระบบระบายน้ำและทางเท้าชิดทางขนาน,ติดตั้งไฟฟ้าแสงสว่างและติดตั้งป้ายเตือน โดยจุดที่ชาวบ้านร้องเรียนว่ามีฟุตบาทยื่นไปครึ่งถนนอยู่บริเวณหน้าวัดป่าศรัทธาธรรม ทางหลวงหมายเลข 2 ตอนโนนสะอาด-อุดรธานี ที่ กม.437+900 ด้านซ้ายทางช่วงทางขนานที่ทำการก่อสร้าง เชื่อมต่อทางขนานเดิมที่ เป็นการจราจรแบบ 2 ทิศทาง หรือสวนทางกัน กับทางขนานใหม่ที่ เป็นการจราจรแบบทิศทางเดียวสวนทางไม่ได้ เป็นการออกแบบเพื่อให้รถชะลอความเร็ว ก่อนเชื่อมต่อกับทางเข้าทางขนาน และเส้นทางหลักของ ถ.มิตรภาพ หลังตรวจสอบบริเวณที่รับการร้องเรียนเปิดเผยว่าจุดที่เป็นประเด็นนั้น ทางเราขอยืนยันว่า เป็นการออกแบบอย่างถูกต้องตามหลักวิศวกรรมฯ และหลักสากล โดยจุดบริเวณที่เป็นปัญหา เป็นจุดบรรจบกันระหว่างการจัดการจราจรบนทางคู่ขนานที่ เป็นการเดินรถ 2 ช่องจราจร กับเดินรถทางเดียวมาบรรจบกัน ซึ่งการเดินรถแบบ 2 ช่องจราจร ที่อยู่ฝั่งทางชุมชน ต.โนนสูง ออกแบบให้เดินรถแบบเดิม ทางแขวงฯก็อนุโลมให้ชาวบ้านเดินรถสวนทางกันได้ ซึ่งจุดดังกล่าวที่ชาวบ้านเดินทางมาจากฝั่งขนส่งจังหวัดอุดรธานี เข้าตังเมืองอุดรธานี ที่เป็นถนนให้เดินรถทางเดียว หรือทางวันเวย์ อาจจะเกิดการสับสนอยู่บ้าง ซึ่งจุดที่เป็นประเด็นทางวิศวกรผู้ออกแบบ จึงจำเป็นต้องออกแบบให้มีทางเท้ายื่นออกมา เพื่อให้รถที่ใช้ทางวันเวย์ ได้ชะลอความเร็ว รอให้รถที่อยู่ทางถนนสายหลักที่จะออกทางคู่ขนานได้ไปก่อน ส่วนรถที่มาทางชุมชนโนนสูง ที่เป็นถนน 2 ช่องจราจรที่สามารถสวนทางกันได้มายูเทิร์น หรือกลับรถเข้าเส้นทางสายหลักเข้าตัวเมืองอุดรธานี เพื่อไม่ให้วิ่งผ่านเข้ามาตรงจุดที่เป็นประเด็นที่เป็นทางคู่ขนานเดินรถทางเดียว ซึ่งพื้นที่จังหวัดอุดรธานี มีจุดที่เป็นประเด็นแบบนี้เพียงจุดเดียว ในส่วนความปลอดภัย หลังจากนี้ทางเราจะติดตั้งสิ่งอำนวยความปลอดภัยเพิ่ม เพื่อให้ประชาชนได้มีความเข้าใจมากขึ้นในการใช้รถใช้ถนน โดยการเพิ่มป้ายเตือนห้ามผ่าน ทำเครื่องหมายจราจรบนผิวทาง ทางสีขาวแดงบริเวณที่เป็นประเด็นให้ชัดเจนและมองเห็นเด่นชัด พร้อมกับติดตั้งสัญญาณไฟกระพริบทางฝั่งขนส่งจังหวัดอุดรธานี ที่ให้เดินรถทางเดียว เนื่องจากเป็นลักษณะเป็นเนิน และทัศนะวิสัยการมองเห็นไม่ค่อยชัดเจน ส่วนการจราจรคู่ขนานตามพระราชบัญญัติการจราจรทางบก ปกติเราจะไม่ให้รถวิ่งสวนทางกัน แต่เนื่องจากว่าบางชุมชนมีประชาชนอาศัยอยู่จำนวนมาก จำเป็นต้องใช้ถนนมีการเข้าออกสับสนวุ่นวาย หากเปิดให้เดินรถทางเดียว และไปกลับรถไกล ทางเราจึงอะลุ่มอล่วยกันไปตามสภาพ ทั้งนี้เพื่อความสะดวกสบายของพี่น้องประชาชน แต่ต้องระมัดระวังกันเอาเอง เพื่อให้เกิดความปลอดภัย ในส่วนที่ชาวบ้านบอกว่า จะสามารถรื้อถนนตรงนี้ได้ผม ตอนนี้เพิ่งส่งมอบงาน หากเรารื้อก็จะหมดประกันของผู้ก่อสร้าง ต้องรอไปอีก2ปีก่อนหากเกิดอุบัติเหตุหรือยังมีชาวบ้านร้องเรียนก็อาจจะรื้อก็เป็นได้ แต่ตอนนี้ต้องไปอีก2ปีก่อน. -008",https://www.naewna.com/likesara/610455,2021_10_21
แขวงทางหลวงนครราชสีมาที่ 2 อัพเดทสถานการณ์น้ำท่วมเส้นทางไหนผ่านได้-ไม่ได้,21 ตุลาคม 2564แขวงทางหลวงนครราชสีมาที่ 2 รายงานอัพเดทสถานการณ์น้ำท่วมเส้นทางเมื่อเวลา 15.00 น. ในพื้นที่ความรับผิดชอบของแขวงทางหลวงนครราชสีมาที่ 2 ยังคงมีน้ำท่วมเส้นทางจำนวน 6 จุด ดังนี้ 1.เส้นทางด่านขุนทด-หนองกรวด กม.5+970-กม.6+200 (ซ้ายทางและขวาทาง)ระดับน้ำ 10-15 ซม.ผ่านได้ ในพื้นที่ อ.ด่านขุนทด จ.นครราชสีมา 2.เส้นทางมอจะบก-ไร่โคกสูง กม.107+300-กม.108+000 (ทางคู่ขนานด้านขวา) ระดับน้ำ 15-20 ซม.ผ่านได้แต่ไม่สะดวก ในพื้นที่ อ.สีคิ้ว จ.นครราชสีมา 3.เส้นทางไร่โคกสูง-โคกกรวด กม.123+150 -กม.124+100 (ทางคู่ขนานด้านซ้าย) ระดับน้ำ 5-10 ซม.ผ่านได้แต่ไม่สะดวก ในพื้นที่ อ.สูงเนิน จ.นครราชสีมา 4.เส้นทางไร่โคกสูง-โคกกรวดกม.123+300-กม.124+100 (ทางคู่ขนานด้านขวา) ระดับน้ำ 30-40 ซม.คู่ขนานผ่านไม่ได้ ในพื้นที่ อ.สูงเนิน จ.นครราชสีมา 5.เส้นทางไร่โคกสูง-โคกกรวดกม.124+600-กม.124+900 (ทางคู่ขนานด้านขวา) ระดับน้ำ 20-30 ซม.ผ่านได้แต่ไม่สะดวก ในพื้นที่ อ.สูงเนิน จ.นครราชสีมา 6.เส้นทางเลี่ยงเมืองนครราชสีมา กม.2+500-กม.3+300 (ซ้ายทาง) ระดับน้ำ 5-10 ซม.ผ่านได้แต่ไม่สะดวก ในพื้นที่ อ.เมือง จ.นครราชสีมา เจ้าหน้าที่หมวดทางหลวงในพื้นที่ ได้ติดตั้งป้ายเตือนน้ำท่วมเส้นทาง พร้อมอุปกรณ์อำนวยความปลอดภัย และอยู่ประจำจุดเพื่อคอยอำนวยความสะดวกและปลอดภัยด้านการจราจรให้แก่ประชาชนผู้ใช้เส้นทางทุกท่าน ขอให้ผู้ใช้เส้นทางเดินทางด้วยความระมัดระวังและขออภัยในความไม่สะดวกเป็นอย่างยิ่ง -001,https://www.naewna.com/local/610420,2021_10_21
เด็กชายวัย 10 ขวบถูกสุนัขพันธุ์บางแก้ว งับหูขาด ทั้งที่เลี้ยงไว้ตั้งแต่เด็ก,วันที่ 21 ตุลาคม 2564 เวลา13.00น.เจ้าหน้าที่สมาคมอยุธยารวมใจ หน่วยกู้ภัยอยุธยา ได้รับแจ้งเหตุ สุนัขพันธุ์บางแก้วกัดเด็กชายวัย10ขวบ ลูกเจ้าของจนได้รับบาดเจ็บ โดยเหตุการณ์ดังกล่าวเกิดขึ้นในหมู่บ้านแห่งหนึ่ง ในต.คานหามอ.อุทัย จ.พระนครศรีอยุธยา จึงรุดไปตรวจสอบ พบเป็นบ้านเดียว2ชั้น หน้าบ้านพบ เด็กชายวัย10ขวบได้รับบาดเจ็บ พร้อมพ่อยืนรอเจ้าหน้าที่ เจ้าหน้าที่สมาคมอยุธยารวมใจ หน่วยกู้ภัยอยุธยาได้ทำการปฐมพยาบาล น้องหมีพลู อายุ10ขวบ ผู้บาดเจ็บ มีบาดแผลบริเวณใบหูข้างซ้ายขาดครึ่ง ใต้โหนกแก้มตาซ้าย และแก้มมีเขี้ยวถูกกัด นำส่งโรงพยาบาลพระนครศรีอยุธยา ส่วนสุนัขพันธ์บางแก้ว เจ้าของได้นำไปขังใส่กรงไว้หลังบ้าน สอบถามนายพัฒนพลอายุ43ปี พ่อของน้องหมีพลู เล่าว่า ทางบ้าน ได้เลี้ยงเจ้าจัมโบ้อายุ5ปี พันธุ์บางแก้วไว้ที่บ้าน โดย ช่วงที่เกิดเหตุ ตนเองไม่ได้อยู่บ้านน้องหมีพลู ได้อยู่กับพี่ชาย ชื่อน้อง ภูมิอายุ16ปี อยู่บ้านกันสองคน ขณะเกิดเหตุน้องกำลังไปตักข้าว พอตักข้าวเสร็จก็เดินมาวางจานข้าวที่โต๊ะแล้วเดินไปลูบหัวเจ้าจัมโบ้ ซึ่งขณะนั้นนอนอยู่ เจ้าจัมโบ้อาจตกใจจึงกระโดดกัดน้องหมีพลูทันที จนพี่ชายที่นอนอยู่ต้องเข้ามาช่วยเหลือน้องหมีพลู แล้วรีบโทรศัพท์บอกตนเอง ส่วนปกติเจ้าจัมโบ้จะไม่เป็นหมาที่ดุร้ายแต่ทำไมวันนี้ถึงได้กัดน้องหมีพลู ซึ่งน้องก็เลี้ยง เจ้าจัมโบ้ มาตั้งแต่เล็ก หลังจากนี้ คงจะต้องนำ เจ้าจัมโบ้ จับใส่กรงไว้ก่อน แล้วค่อยดูอีกทีว่าจะเลี้ยงต่อหรือไม่ ทางด้าน เพื่อนบ้าน เล่าว่า โดยปกติ ตอนก็เห็นน้องหมีพลู และพี่ชายของน้องเล่นกับหมา ที่เลี้ยงไว้อยู่เป็นประจำและไม่เคยเห็นพฤติกรรมว่ามันจะดุร้ายแต่ก็มีเพียงว่าถ้าใครเดินผ่านหน้าบ้านก็จะมีการเห่าซึ่งก็เป็นเรื่องปกติ แต่ทำไมมันถึงกัดน้องได้ ส่วนตนเองก็มีลูกเล็ก และสงสารน้องหมีพลู ทางบ้านจึงไม่ได้เลี้ยงสุนัข เพราะกลัวว่ามันจะกัด ลูกของตนเองเหมือนกัน,https://www.naewna.com/local/610479,2021_10_21
แม่เตือนภัย! ปล่อยลูก 3 ขวบเล่นน้ำท่วม ปลิงเกาะในช่องคลอดเลือดท่วมกางเกง,21 ต.ค.64 ผู้ใช้เฟซบุ๊กชื่อ พรชนก แก้วปทุม ได้โพสต์เตือนภัย โดยระบุว่า #เตือนภัยค่ะ ช่วงนี้น้ำท่วมอย่าปล่อยให้ลูกหลานเล่นน้ำนะค่ะ เป็นเรื่องที่เกิดขึ้นกับลูกสาวเรา3ขวบกว่าๆตัวเราก็ไม่คิดว่าจะเกิด ได้แต่คิดว่าเออเล่นเหอะปล่อยเหอะ เราปล่อยลูกสาวเราเล่นน้ำประมาณ 1 ชั่วโมงกว่าๆ แล้วเราก็พาลูกไปอาบน้ำถอดกางเกงลูก เราตกใจมากเลือดเต็มกางเกง ก็เลยดูที่อวัยวะะน้อง มีริ้มเลือดคาอยู่ที่อวัยวะอยู่เยอะมากก้อนใหญ่เราตกใจเลยเอาน้ำฉีดล้างออกแล้วเลือดก็ไหลตามขาลูกสาวเยอะมากแต่ไม่เจออะไรในใจคิดว่ามีใครทำอะไรลูกหรือป่าว แต่ลูกไม่ร้องไม่เจ็บก็เลยคิดไปอีกว่าอาจจะเป็นปลิง เพราะเลือดไหลเยอะมากจนลูกเราตัวซีดแต่ลูกสาวไม่มีอาการเจ็บเลยไม่ร้องไม่เป็นอะไร แต่เลือดก็ยังไหลไม่หยุดก็เลยเอาลูกไปโรงบาลผลปรากฎว่ามีปลิงอยู่ในช่องคลอดลูกสาวจริงๆ หมอจึงได้ทำการจี้ให้ตายและนำออกมาและจี้ห้ามเลือดให้ลูกสาว ตอนนี้ลูกสาวปลอดภัยแล้วและเข็ดไปอีกนานเลยค่ะไม่กล้าลงน้ำเลยค่ะ #อย่าคิดว่าในน้ำไม่มีอะไรนะค่ะนอกจากปลิงแล้วก็อาจจะมีแบคทีเลียหรือสิ่งสปกก็ได้ค่ะ. -008 ขอบคุณภาพและข้อมูลจาก :พรชนก แก้วปทุม,https://www.naewna.com/likesara/610476,2021_10_21
เตรียมจัดกิจกรรมหนาวนี้ที่ศรีสะเกษ เปิดเมืองฉลอง 239 ปีการก่อตั้งเมือง,"วันที่ 21 ต.ค.64 นายวัฒนา พุฒิชาติ ผู้ว่าราชการจังหวัดศรีสะเกษ กล่าวว่า จังหวัดศรีสะเกษได้จับมือภาคีเครือข่ายภาคเอกชนเตรียมพร้อมจัดงานเฉลิมฉลอง 239 ปี จังหวัดศรีสะเกษ ด้วยการร่วมบวงสรวงสักการะสิ่งศักดิ์สิทธิ์ การปฏิบัติธรรม และทำบุญตักบาตร ภายใต้ชื่องาน หนาวนี้ที่ศรีสะเกษ พร้อมสู่ขวัญบ้าน บายศรีเมือง รุ่งเรือง 239 ปี ระหว่างวันที่ 18 – 21 พ.ย.64 เพื่อสืบสานรักษาและต่อยอดมรดกภูมิปัญญาอัตลักษณ์ทางวัฒนธรรมสู่การกระตุ้นเศรษฐกิจฐานราก พร้อมสร้างรายได้กระจายสู่ชุมชนคน 4 เผ่าทั้ง 22 อำเภอ ผู้ว่าราชการจังหวัดศรีสะเกษ กล่าวอีกว่า โดยโปรแกรมสำคัญ หนาวนี้ที่ศรีสะเกษ พร้อมสู่ขวัญบ้าน บายศรีเมือง รุ่งเรือง 239 ปี จะเริ่มตั้งแต่วันที่ 2 พ.ย.64 จะมีการนุ่งผ้าไทยร่วมใส่บาตรเพื่อความสิริมงคล วันที่ 5 พ.ย.64 จะมีการแข่งขันกีฬาพายเรือแบบยืนกลางน้ำ หรือ กีฬา Sup Board, วันที่ 1 ธ.ค.64 เปิดผามออีแดงสัมผัสทะเลหมอกยามเช้า และ วันที่ 19 ธ.ค. 64 เปิดมหกรรมวิ่งกะบาลกะไบ Sisaket Rum ขณะที่บรรยากาศการจัดงานของค่ำคืนวันที่ 19 ธ.ค. 64 และเป็นวันลอยกระทงด้วยนั้น จังหวัดศรีสะเกษและภาคีเครือข่ายภาคเอกชน ต่างจะพร้อมใจปฏิบัติธรรมในคืนวันเดือนเพ็ญ 15 ค่ำเดือน 12 กับบรรยากาศอาบด้วยแสงจันทร์ อิ่มด้วยแสงธรรม นายวัฒนา กล่าว",https://www.naewna.com/likesara/610486,2021_10_21
'ทูน หิรัญทรัพย์'ควงลูกสาว เผยวีรกรรมหวงขั้นสุด รับคุยสาวในวงการอายุห่างกัน 20 ปี,นักแสดงรุ่นใหญ่มากความสามารถ ทูน หิรัญทรัพย์ อดีตคาสโนวาคนแรกของวงการ ที่วันนี้ควงลูกสาวคนเล็ก น้องน้ำตาล วาสิตา มาอัปเดตเรื่องดวงตา ที่ตอนนี้ตาซ้ายเกือบบอดสนิท ตาขวาเหลือการมองเห็นแค่ 30% พร้อมแย้มเรื่องหัวใจ เปิดตัวรักใหม่เป็นสาวนอกวงการอายุห่างกัน 20 ปี ผ่านทางรายการ คุยแซ่บshow ทางช่อง วัน31 ที่มีพีเค ปิยะวัฒน์ และหนิง ปณิตา เป็นพิธีกรดำเนินรายการ อัปเดตดวงตาของพี่หน่อย ทีมงานบอกว่า ข้างซ้ายมองไม่เห็นเกือบ 100% ? ทูน : ใช่ครับ มันเริ่มจากข้างขวามันมืดไปแล้วนะครับ ซึ่งเหลือแต่ข้างซ้ายซึ่งมันข้ามมาได้ ข้างซ้ายมันก็รักษาไว้ แต่หมอบอกว่ามันเหลือแค่ประมาณ 30% เอง ตอนนี้ข้างไหนชัดกว่ากัน? ทูน : ข้างซ้ายครับที่เห็นได้ แต่ข้างนี้ไม่เห็นแล้ว มันมืดเลยเหรอพี่? ทูน : เวลาคุยกับใครก็อย่าหยิ่งครับ ต้องหัน เมื่อกี้เจอข้างล่างดูไม่มีอาการอะไรที่ผิดปกติเลย? ทูน : เวลามันผ่านไปนานแล้วเป็นปีละ เราก็ชินกับมัน แล้วการที่จะหันอะไรต่างๆ มันก็กลับมาปกติ แต่ว่าขับรถไม่ได้เท่านั้นเองที่ไม่ปกติ มันอันตรายคนอื่น ไม่ใช่อันตรายเรา หมอบอกว่ารักษาได้ไหม? ทูน : รักษาได้ครับ แต่ต้องรอให้สเต็มเซลล์มันเข้าสู่การพัฒนาที่ดีขึ้นกว่านี้ เพราะทุกวันนี้ถ้าตัดนิ้ว หูหาย เขาใช้สเต็มเซลล์ปลูกได้ แต่ว่าตามันละเอียดอ่อนเลยไม่ได้ครับ ถ้าจำไม่ผิดพี่เพิ่งไปผ่าตัดตามา? ทูน : ผ่าตานี่หมายถึงเราเปลี่ยนกระจกตาครับเมื่อปีที่แล้วนี่เอง แล้วมันดีขึ้นไหม? ทูน : ก็ดีขึ้น คือมันเสื่อมหมอเลยบอกว่าเปลี่ยนเถอะ อะไหล่ยังมีอยู่ก็เลยเปลี่ยนให้ รักษาตัวนานไหม? ทูน : ไม่นานครับ ไปวันนี้พักคืนนึง ตอนเช้าทำเรื่องผ่าตัดอะไรเรียบร้อย ไม่ถึง 40 นาทีเราก็ออกมาแล้วครับ ที่ตกใจคืออายุขนาดนี้ออกกำลังกาย ใช้ชีวิตแบบแอคทีฟไม่น่าจะเป็นเส้นเลือดหัวใจตีบ เป็น 3 เส้นด้วย หมอบอกเอา 2 เส้นก่อน ก็เลยไปทำบอลลูน พอมันตีบปั๊บมันเหมือนกับหลอดน้ำเลือดไม่ไป มีอาการปวด นู่น นี่ ก็เลยไปหาหมอ หมอเขาฉีดสี ก็เลยรู้ว่ามันไปตันอยู่ตรงนั้น น้องน้ำตาลให้กำลังใจคุณพ่อยังไง? น้ำตาล : ถ้าคุณพ่อไปผ่าตัดเราก็ไปนอนเฝ้า พอพ่อกลับมาพักฟื้นเราก็ผลัดกันไปนอนเฝ้า แล้วก็ช่วยกันเตือนคุณพ่อทานยาแล้วก็หยอดตา ทูน : เตือนแต่ไม่รู้จะฟังไหม ครั้งที่แล้วที่พี่มา พี่เล่าให้ฟังว่า เพราะปัญหาสุขภาพทำให้คิดฆ่าตัวตาย นั่นคือเรื่องผ่านมานานแล้วใช่ไหม? ทูน : ใช่ครับ น้ำตาลรู้เรื่องนี้ไหม? น้ำตาล : ไม่ทราบเลยจนกว่ามีออกข่าว แล้วหนูก็ทราบพร้อมๆ กับทุกคนเลย วันที่เราทราบข่าว เราตกใจไหม? น้ำตาล : ก็ตกใจ มีไปหาคุณพ่อ 2-3 วันหลังจากนั้น แล้วด้วยความที่เราไม่ค่อยพูดกับคุณพ่อตรงๆ อยู่แล้ว เราก็มีการแอบเขียนจดหมายให้ทิ้งไว้บนโต๊ะทำงานคุณพ่อ ทูน : ลูกเขาขี้อาย ต้องเขียนจดหมาย เขาบอกว่าเขาเป็นห่วง เขารัก แล้วถ้าวันนึงไม่มีเรา เขาไม่รู้จะรับสภาพตรงนั้นได้ไหม อารมณ์อาจจะเปลี่ยนไป เขาเป็นคนที่คนข้างละเอียดอ่อน พี่อ่านจดหมายแล้วรู้สึกว่าเขาต้องการเรา แล้วไม่ใช่ตัวเขาอย่างเดียว แต่ว่าพี่สาวอีก 2 คนด้วย คือเราไม่ใช่ทีภาระแต่เรามีความรักที่อธิบายไม่ได้ ถือจดหมายในมือ ลืมไปเลยไหมเรื่องฆ่าตัวตาย? ทูน : มันลืมก่อนนั้น เพราะว่าคิดก่อนว่าเราอยากเห็นวันที่ลูกปีะสบความสำเร็จ รับปริญญาทั้ง 3 คน เราอยากจะอยู่ถึงวันนั้น แล้วก็ถ้าเป็นไปได้เราอยากจะอยู่ถึงวันที่เขาแต่งงาน เราส่งลูกคนโตไปแล้วก็เหลืออีก 2 คน ที่รอดมาได้ทุกวันนี้ก็เพราะว่าเรามีสติที่จะเตือนเราตลอดเวลาว่ายังมีคนที่รักเราอยู่ โดยเฉพาะเลือดเนื้อของเราเองก็คือลูกๆ นี่แหละ เราก็เลยต้องอยู่เป็นกำลังใจให้เขา ตอนที่เราเจอปัญหาหนักๆ ที่เราไม่อยากอยู่แล้ว เคยคิดไหมว่าจะไปปรึกษาลูก? ทูน : จริงๆ ไม่ค่อยให้คำปรึกษาลูกได้ ใครคำปรึกษาใครๆ ก็ได้ เพราะว่าเป็นนิสัยที่อยากให้อยู่แล้ว แต่เป็นคนที่ไม่ขออะไรจากใคร หรือไม่อยากได้อะไรจากใคร ไม่ใช่เป็นคนหยิ่งหรืออีโก้ แต่เป็นคนที่มีศักดิ์ศรี พี่แก้ปัญหาให้คนทั้งโลกได้ แต่ที่แก้ไม่ได้คือตัวเอง? ทูน : ถูกต้องครับ ทุกวันนี้เริ่มชินกับการใช้ชีวิตที่มันเกิดปัญหาต่างๆ มา แล้วเราก็ยังต่อสู้ สร้างกำลังใจ เพื่ออยู่กันอย่างมีความสุขต่อไป? ทูน : คือบิ๊วตัวเองทุกเช้า ตื่นมามันต้องทำอะไรที่เป็นประโยชน์ ที่มีคุณค่าให้กับผู้อื่น เราก็เลยคิดว่าเรามีความรักใหม่แล้ว เขาเรียกว่าสร้างค่านิยมใหม่ๆ ให้กับเยาวชน ก็เลยทุ่มเทเวลา 7-8 ปีนี้ให้กับการอบรมเยาวชน อันนั้นคือ 1 เรื่อง พอมันมาวิกฤตโควิด เราก็ไปนู่นเลย เพราะเป็นที่ปรึกษาให้กองทัพเรืออยู่แล้ว เราก็เลยไปช่วยเขาประชาสัมพันธ์เรื่องการดูแลตัวเองในช่วงโควิด ที่พี่ทำบอลลูน 3 เส้นที่หัวใจ คือเมื่อไหร่? ทูน : ประมาณ 2 ปีแล้วครับ ตอนที่เรารู้ว่ามันมีความผิดปกติของร่างกาย ตอนนั้นความรู้สึกเป็นยังไง? ทูน : มันอึดอัดไปหมด เหมือนคนมีอะไรมาทับที่หน้าอก แล้วมันก็หายใจไม่ออกแล้วจะเป็นลม ก็เลยรู้ว่ามันไม่น่าจะดี เผอิญลูกสาวน้ำหวาน มาพอดี เขาถามป๊าเป็นอะไร หน้าซี๊ดแล้ว พาป๊าไปที่โรงพยาบาล พอไปที่โรงพยาบาล ขั้นตอนและกระบวนการของโรงพยาบาลคือ นอนก่อน เดี๋ยวดูอาการ แต่เราขออ๊อกซิเจน หายใจไม่ออก แล้วก็ปวดหน้าอกมาก คือเราเรียกว่าหน้าอกนะ เพราะเราไม่รู้ว่าเป็นหัวใจ เราก็ขออ๊อกซิเจน หมอบอกไม่ได้ เอาถุงมาให้แล้วให้เป่าผ่านในถุงกระดาษ เราก็โมโหหมอ บอกว่าผมจะตายอยู่แล้วให้ผมเป่าอยู่เนี่ย แต่มันเป็นธรรมชาติที่เวลาคนหายใจไม่ออก อย่าให้อ๊อกซิเจนเดี๋ยวมันจะเยอะเกินไป ก็เลยกลายเป็นว่าค่อยๆ หายใจ และค่อยๆ ลดอาการของความเครียดตรงนี้ หมอถามว่าเจ็บตรงไหน เขาก็เห็นว่าตรงนี้ผิดปกติก็เลยต้องเอ็กซ์สเรย์ไปฉีดสี ก็เลยรู้ ทุกวันนี้ปัญหาเรื่องมองเห็นกับอาการป่วย มันมีผลต่อการทำงานไหม ทูน : มันเหมือนกับคนอกหัก ก็จะเศร้าแบบว่าชีวิตนี้ไม่เอาแล้ว แต่พอเราเจอรักใหม่คือแพชชั่น เรามีแรงบันดาลใจ คือการทำให้เรามีค่านิยมใหม่ๆ ขึ้นในสังคม พี่เป็นคุณพ่อเลี้ยงเดี่ยว หย่ากับภรรยามา 20 ปี? ทูน : ครับ เกือบๆ แล้วคนที่พาพี่กับอดีตภรรยาไปหย่าคือลูกๆ? ทูน : ลูกๆ ครับ ประเด็นมันอยู่ที่ว่าพอลูกๆ เห็นเราทะเลาะกันบ่อยๆ เขาก็เลยบอกว่าถ้าไม่มีความสุขเราควรจะแยกกันอยู่ ถ้าเห็นหน้ากันทุกวันอาจจะมีเรื่อง มีราว เราก็ซอฟๆ ลงมา โอเคเราไปอยู่ที่ออฟฟิศ กลายเป็นว่าข้างล่างทำงาน ข้างบนเป็นที่พักอาศัย เราก็ได้อรรถรสของชีวิตอีกแบบ ก็คือว่ามีอิสระภาพมากขึ้นในการทำงาน แล้วเราเป็นคนที่ทุ่มเท อย่างนี้ลูกๆ อยู่กับคุณพ่อ คุณแม่วันไหนบ้าง? น้ำตาล : ตอนมัธยมน้ำตาลจะอยู่โรงเรียนประจำ เสาร์-อาทิตย์ บางทีจะสลับไปอยู่กับคุณพ่อบ้าง คุณแม่บ้าง ทูน : ลูกๆ ก็หมุนเวียนกันมาอยู่ ลูกสาวคนโตมาอยู่อาทิตย์นี้ อาทิตย์หน้าคนเล็ก บางทีก็มาพร้อมกัน 3 คน แล้วพ่อต้องนอนที่พื้น เตียงมันไม่พอ ทุกวันนี้เราเจอการหย่าร้างในครอบครัวเยอะมาก แล้วมันก็มีคำพูดว่าเด็กส่วนใหญ่จะมีปัญหาจากการที่พ่อแม่หย่ากัน แต่ครอบครัวนี้ดูเหมือนไม่มีปัญหา พี่จัดการกับเด็กยังไง? ทูน : เขาเรียกกระบวนการความคิด ถ้าสมมติมนุษย์ 2 คน ไม่สามารถที่จะร่วมชีวิตกันได้ อันแรกเลยต้องยอมรับก่อนว่ามันเป็นไปไม่ได้ แต่การยอมรับเนี่ย บางทีมันทำให้เด็กที่ไม่เข้าใจปัญหาของผู้ใหญ่ จะยอมรับยังไง? ทูน : อันแรกคือบุคคลก่อน แล้วเมื่อมีการยอมรับและตกลงกันได้ เราถึงจะไปเอาผลที่เราสรุปเนี่ยมาบอกลูก ซึ่งบอกลูกก็เหมือนกันครับ กระบวนการมันมีอย่างนี้ 1.ความจริงมันมีอย่างนี้นะลูก ต้องยอมรับแล้ว มันไปไม่ได้ 2.เมื่อยอมรับเสร็จแล้วเนี่ย เราก็เลือกที่จะปฏิบัติได้ ก็คือตกลงมันเป็นอย่างนี้ นี่คือธรรมชาติ นี่คือชีวิต เราจะดำเนินยังไงต่อ เราก็จะเดินไปในฐานะลูก ในฐานะภรรยา ในฐานะสามี ในฐานะพี่น้อง มันก็ปรับตัว มันจะมี 2 อย่าง คือรับรู้แล้วยอมรับ แค่นั้นแหละครับ คนโตอายุเท่าไหร่แล้วพี่? ทูน : คนโต 37-38 ครับ คนโตคือน้ำฝน แต่งงานมีลูกแล้ว คนกลางก็อายุประมาณ 35-36 แล้วครับ แล้วน้ำตาลมาทีหลัง อายุ 26 เห็นบอกว่าลูกสาวคนที่ห่วงที่สุดคือน้องน้ำตาล? ทูน : ครับ ที่เป็นห่วงเพราะว่าแต่ละยุค แต่ละสมัยนี่ เราเลี้ยงลูก น้ำฝนกับน้ำหวานในยุคนึง ซึ่งอายุเขาใกล้เคียงกัน มันเลี้ยงอีกแบบนึงได้ ประมาณว่าคุยเป็นเพื่อนกับลูกได้ แต่พอมายุคให้หลัง 10 กว่าปีเนี่ยก็ต้องเลี้ยงอีกแบบ เพราะว่าเด็กเจนนี้แบบ ข้าเก่ง ข้าเลิศ ข้าอยู่ได้คนเดียว เขามีความมั่นใจสูง น้ำตาล : ก็ไม่ค่อยมั่นใจนะคะ แต่ก็พอไหวอยู่ อันนี้เป็นห่วงหรือเป็นหวง? ทูน : ทั้งคู่ครับ น้ำตาล : น่าจะหวงหนักกว่า ตอนมีน้ำตาลเรียกว่าลูกหลงก็ได้ พอคุณแม่ไปตรวจครรภ์ คุณหมอบอกว่าอาจจะมีความผิดปกติ คุณหมออยากให้เอาออก แต่คุณพ่อ คุณแม่ ไม่เอาออก เป็นลูกเขาแล้วยังไงเขาก็ต้องเลี้ยงให้ดีที่สุด น้ำตาลได้รู้เรื่องนี้ไหม? น้ำตาล : พอทราบมานิดหน่อย ก็ดีใจ อย่างน้อยคุณพ่อ คุณแม่ก็ให้โอกาสมาเกิด แต่ว่านี่ก็ไม่ค่อยปกติเท่าไหร่ ก็เป็นคนติ๊งต๊องเฉยๆ ไม่มีอะไร หมอบอกว่ามีความเสี่ยงสูง ทำไมเราถึงเอาไว้? ทูน : ตอนแรกที่ฟังคุณหมอก็อยากจะลุกเลย คุณหมอพูดแบบนี้ได้ยังไง คือชีวิตนึงที่เกิดมาอาจจะเป็นวุ้นอยู่ แต่ว่าเขาอยากมาเกิดแล้วอยู่ในครอบครัวของเรา ทำไมเราไม่ให้โอกาสเขา แล้วเรายอมรับว่าคุณหมอพูดจริง แต่คุณหมอไม่น่าพูดตรงๆ อ้อมๆ บ้างก็ได้ ออกมาอาจจะพิการ อาจจะออทิสติก ผมบอกคุณหมอ ผมสรุปง่ายๆ เลย เขาอยากมาเกิด ผมอยากมีลูก ก็ขอให้เขามาแล้วกัน เขาจะมาในสภาพไหน ผมก็จะรับ น้ำตาลสวยๆ แบบนี้ไม่คิดอยากเข้าวงการเหมือนคุณพ่อบ้างเหรอ? น้ำตาล : เห็นคุณพ่อทำงานในวงการมาตั้งแต่เด็ก เราก็คอยไปเฝ้าเขาที่กองถ่าย ไม่ค่อยอยากเข้า เพราะเข้าใจว่า ก็เหนื่อย ต้องไปรอคิวจนถึงเช้า จะถ่ายเมื่อไหร่ก็ไม่แน่ใจ ที่ไม่อยากเข้า เพราะไม่อยากเป็นคนบ้างานเหมือนคุณพ่อหรือเปล่า? น้ำตาล : ด้วยค่ะ คือเข้าใจมากกว่าว่ามันเป็นงานที่ต้องเจอหลายๆ คาแรคเตอร์ ต้องดิลกับหลายๆ อย่าง ไม่ใช่งานที่ง่าย อย่างที่ใครๆ เขาเข้าใจกัน บ้างานขนาดวันเกิดลูกก็ไม่ไป คิดถ่ายละคร อันนี้จริงไหม? ทูน : อันที่1.มันเกิดทุกปีอยู่แล้ว ตอนเด็กๆ เราก็เป่าเค้กให้เขา มีวันพิเศษชวนเพื่อนๆ เขามาเล่นอะไรกันที่บ้าน โดยพื้นฐานตัวเองไม่ค่อยสนใจอะไร สนใจเรื่องเดียว วันนี้จะคิดงาน วันนี้จะวางแผน วันนี้จะออกไปพบปะ ไปอบรมเยาวชน ก็เลยมองว่าเรื่องอย่างนี้ไม่สำคัญ เห็นว่ารับปริญญาก็ไม่ไป? ทูน : ที่ไม่ไปสำหรับน้ำตาล เขาอยู่ถึงออสเตรเลีย น้ำตาล : ที่ออสเตรเลียหนูไม่ได้มายอยู่แล้ว เข้าใจว่ากว่าจะเคลียร์งานเสร็จ กว่าจะไป แต่ว่าหนูรับ 2 ใบนะป๊า ทูน : รู้ลูก เพราะป๊าจ่ายเงินอยู่ น้ำตาล : หนูรับที่ไทยด้วย คุณพ้อก็ไม่ได้มา แต่ก็เข้าใจงานที่จุฬาฯ คนเยอะ คุณพ่อมาเดี๋ยวก็ร้อน เดี๋ยวก็อะไร ก็เข้าใจ ไม่ได้น้อยใจ ลูก 8-9 ขวบให้เริ่มดื่มเบียร์แล้วเหรอ? ทูน : โลกใบนี้ไม่รู้จะเป็นยังไง เขาจะเจออะไรบ้าง แต่เราก็บอกว่าเห้ย ถ้าเราให้เขาเริ่มต้นจากการมีประสบการณ์ เขาก็จะตัดสินใจเองได้ จะบอกลูกตลอดเวลาว่ามันมีทางเลือกตลอด 8-9 ขวบ อยากดื่มเบียร์ไหมลูก อยากลองๆ เห็นลุงเขาดื่ม เพราะเราเป็นคนไม่ดื่มไง เราก็เลยเอาเบียร์ให้ แต่เป็นเบียร์ดำ มันก็จะขมมาก ก็ให้เขาดื่ม แล้วถามว่าดื่มอีกไหม เขาบอกว่าไม่เอาแล้ว เหม็นๆ โอเคว่าไป พี่รักลูกทั้ง 3 คน แต่พี่ดูปล่อยอีก 2 คนมากกว่าปล่อยน้ำตาล? ทูน : ประมาณเท่าๆ กันนะครับ แต่วิธีการอบรม วิธีการสอนเขาคือภาคปฏิบัติมากกว่าให้เขามีประสบการณ์และให้เขาตัดสินใจเองว่าเขาทำยังไง พ่อเข้มงวดกับเราไหม? น้ำตาล : มากที่สุดเลยค่ะ จริงๆ คุณพ่อน่าจะเข้มงวดกับพี่คนโตด้วยนะ พี่คนโตจะมองว่าคุณพ่อปล่อยหนูมากสุด แต่จริงๆ ไม่ค่อย สมัยก่อนกลับบ้านกี่โมง? น้ำตาล : สมัยก่อนไม่ได้ไปไหนเลย บ้านเพื่อนไปได้ แต่ต้องกลับเร็ว แล้วก็นอนไม่ได้ จริงหรือไหมที่หวงไม่อยากให้เขาไปไหน ไม่อยากให้เขาเจอผู้คนเลย? ทูน : ถ้าเป็นเด็กผู้ชายมันจะซนยังไงเราก็ต้องปล่อย เพราะอยากให้แขามีประสบการณ์ต้องสู้ชีวิต ต้องอยู่ในสังคมได้ แต่ลูกผู้หญิง มันค่อยๆบ่ม ค่อยๆ อบรม ค่อยๆ สอน พี่กลัวอะไร? ทูน : คือเราคิดว่าเขายังไม่พร้อมมากกว่า จริงไหม พ่อห้ามเรามีแฟนจนกว่าจะเรียนจบ? น้ำตาล : ไม่จริงค่ะ เพราะคุณพ่อบอกว่าห้ามมีแฟนเลย แต่เขาแอบมีแฟน แล้วพ่อก็รู้ด้วย แต่ไม่เคยบอกลูกว่ารู้? ทูน : รู้ทุกอย่าง วันที่ส่งตัวที่จุฬาฯ ถึงไปแนะนำ ก็เจอครู เจออะไรต่างๆ แจกนามบัตรผมนะครับ มีอะไรโทรหาผมนะครับ แล้วผมขอเบอร์โทรศัพท์ด้วยนะครับ เผื่อมีอะไร ผมชอบอบรม อ้างไปก่อน แต่จริงๆ โทรไปถาม น้ำตาลเป็นยังไงบ้าง ตั้งใจเรียนไหมครับ โดดเรียนบ้างไหม อันนี้น้ำตาลไม่เคยรู้? น้ำตาล : ไม่ทราบเลย ไม่รู้เหรอ ตอนปี2 อาจารย์ทุกคนในนั้นคือสายลับของพ่อหมด? น้ำตาล : น่ากลัวมาก ไม่เคยทราบเลย ถามว่ารู้สึกยังไง ก็คุณพ่อสนใจและใส่ใจหนูดี แต่ถ้าตอนนั้นรู้เราคงระวังตัวขึ้นนิดนึง แล้วเขาทำตามสัญญาไหม เขาเรียนจบก่อนไหมถึงมีแฟน? น้ำตาล : มีระหว่างเรียนค่ะ คบกันตอนนี้ประมาณ 6 ปี คบกัน 4-5 ปีถึงพามารู้จักกับพ่อ วันนี้ยอมรับน้องก้องหรือยัง? ทูน : 1.เราดูผู้ชาย เราต้องดูว่าเป็นผู้นำให้ลูกเราได้ไหม 2.มีไหวพริบยังไง แก้ไขปัญหาอะไรได้ไหม 3.เป็นสุภาพบุรุษให้เกียรติลูกเราหรือเปล่า กว่าจะรู้คำตอบพวกนี้พี่ต้องสร้างสุานการณ์ ตอนนั้นพี่ทำอะไร? ทูน : จัดงานวันเกิดของเราแล้วของลูกด้วย มันก็มีเพื่อนๆ ด้วย ตัวผู้ชายจะยืนห่างๆ เดินรอบๆ สังเกตสิ่งแวดล้อม แล้วก็เจาะแจะกับเพื่อนเขา เพราะตอนเด็กเพื่อนๆ เขาก็มานอนที่บ้านเหมือนกัน เราก็มองๆ พอลูกเห็นป๊าเริ่มคอยาวแล้ว เขาก็ไปตามมาแล้วแนะนำให้รู้จักกัน น้ำตาล : เพื่อนชื่อ ก้อง ค่ะ ตอนนั้นเรารู้ไหมว่าเขาเป็นมากกว่าเพื่อน? ทูน : แหม่...สันชาตญาณ รู้ว่าเขาชอบลูกเราแค่นั้น เราทราบไหมว่าคุณพ่อจัดงานเพื่อมาดูก้อง? น้ำตาล : ไม่ทราบเลย คิดว่าคุณพ่อน่าจะรู้อยู่แล้วว่ามีแฟน เขาชวนมาคงจะแบบโอเพ่นแล้วนิดนึง ก็เลยชวนมา แต่ว่าพอมาถึงก็เขินๆ กันนิดนึง ก็จะเป็นบรรยากาศที่แบบคนนึงอยู่อีกมุมนึง คนนึงอยู่อีกมุมนึง หลังจากวันนั้นก็ค่อยๆ ดีขึ้นมาเรื่อยๆ เหมือนที่เขาพูดกันว่าผู้ชายเจ้าชู้มักจะหวงลูก เพราะกลัวกรรมตามสนอง? ทูน : มันคือข่าวลือ เป็นคนที่เหมือนจะเจ้าชู้แต่เป็นคนที่อัธยาศัยดี มนุษย์สัมพันดี เราเป็นมิตรกับทุกคน เจ้าชู้ไม่ได้อยู่ในสารระบบเรา มันเป็นการที่เราเป็นคนเฟรนลี่ พี่กำลังคบหาดูใจกับผู้หญิงอยู่ จริงไม่จริง? ทูน : จริง สาวสวยคนนี้อายุน้อยกว่าพี่ 20 ปีเหรอ? ทูน : จริง สาวสวยคนนี้อยู่ในวงการบันเทิงด้วย? ทูน : ครับ ทั้งในและนอกวงการ คนที่คุยอักษรย่อคือตัว k ใช่หรือไม่? ทูน : ใช่ครับ ตัว k เป็นชื่อเล่น ถามว่าอยู่ช่องไหน เขาอิสระครับ เป็นฟรีแลนซ์ จะบอกว่าไม่ใช่คนสวยอะไรมาก สวยที่ใจ เขาน่ารักยังไง? ทูน : เป็นคนที่คุยสนุก เพราะเราเป็นคนที่ทำงาน บางทีก็เครียด เขาก็พยายามคุยกับเราให้ผ่อนคลาย พี่เจอเขาที่ไหน? ทูน : ในกองถ่าย น้ำตาลรู้เรื่องนี้ไหม? น้ำตาล : รู้หมดเลยค่ะ ทูน : รู้ได้ยังไง น้ำตาล : หนูก็มีสายสืบของหนู แล้วหนูรู้สึกยังไง ป๊าเขามีคนคุยแล้วเขาเบิกบานใจแบบนี้? น้ำตาล : เขามีความสุขก็ดี ถ้าไม่ใช่คนที่มีภัยร้ายอะไรก็โอเค เรามีโอกาสได้เจอยัง? น้ำตาล : ยังเลยค่ะ คนนี้คุยนานหรือยัง? ทูน : ประมาณ 4 ปีแล้วครับ แต่ลูกไม่เคยเจอเลย เป็นห่วงความรู้สึกของลูกเขาด้วย เขาอาจจะคิดว่ามีแล้วเดี๋ยวมาแย่งความรักของเขาไปหรือเปล่า น้ำตาล : จริงๆ ตอนนี้ไม่ได้เป็นอะไรแล้ว แต่เคยมีอยู่ครั้งนึง คุณพ่อเคยพาคนคุยมาแนะนำ ต้องบอกว่าตอนนั้นน้อยใจ ไม่คุยกับคุณพ่อไปสักพัก แล้วร้องไห้อะไรประมาณนี้ คุณพ่ออาจจะมองว่าประสบการณ์ครั้งนั้นอาจจะไม่ค่อยดี ก็เลยอาจจะไม่กล้าพามา อย่างคนนี้น้ำตาลอยากเจอไหม? น้ำตาล : อยากเจอ เจอก็ได้ค่ะ คนนี้น้ำตาลไฟเขียวไหม? น้ำตาล : อย่างที่บอกขึ้นอยู่กับคุณพ่อมากกว่า ว่าเขามีความสุขไหม คบกันแล้วชีวิตดีขึ้นก็เต็มที้ได้เลย ถ้าเขาจะมีครอบครัวใหม่กับคนนี้โอเคไหม? น้ำตาล : คิดว่าโอเคค่ะ อยากให้เขามีความสุขที่สุด อยากบอกอะไรกับสาว k ? ทูน : เราคบกันมานาน เราก็คิดว่าเริ่มต้นจากการเป็นเพื่อน เป็นคนรู้จักกันมาเป็นเพื่อนที่รู้ใจกัน ดูแลซึ่งกันและกัน ผมก็คิดว่าคงไม่ช้า ไม่นานคงจะปิดไม่มิด ยังไงก็ขึ้นอยู่กับน้องเขานะครับว่าจะพร้อมเมื่อไหร่ เขาไม่ได้มีแค่คนเดียว คนนอกวงการชื่อเล่นอักษรย่อคือ? ทูน : ตัว P ครับ ติดตามชมคำสัมภาษณ์แบบเต็มๆ ได้ในรายการ คุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama,https://www.naewna.com/entertain/610493,2021_10_21
"‘อินเดีย’ฉีดวัคซีนโควิดให้ประชาชน ทะลุ1,000ล้านโดสแล้ว","21 ตุลาคม 2564 สำนักข่าวต่างประเทศรายงาน มันสุข มัณฑวิยา รัฐมนตรีกระทรวงสาธารณสุขกลางอินเดีย เปิดเผยว่าอินเดียประสบความสำเร็จครั้งสำคัญในการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ให้ประชาชนจนแตะระดับ 1 พันล้านโดส โดยประชากรกลุ่มเป้าหมายที่มีอายุมากกว่า 18 ปีได้รับวัคซีนครบโดสแล้วราวร้อยละ 21 มัณฑวิยาเผยตัวเลขการฉีดวัคซีนสะสมของอินเดียที่ 1,000,000,153 โดส หลังทางการฉีดวัคซีนให้ประชาชนเพิ่มอีก 1,466,707 โดสเมื่อวันพุธ (20 ต.ค.) ขณะเดียวกันกระทรวงฯ ระบุว่ายอดผู้ป่วยโรคโควิด-19 ในประเทศรวมอยู่ที่ 34,127,450 ราย ในวันพฤหัสบดี (21 ต.ค.) หลังจากตรวจพบผู้ป่วยเพิ่ม 18,454 ราย ในช่วง 24 ชั่วโมง ส่วนยอดผู้ป่วยเสียชีวิตรวมอยู่ที่ 452,811 ราย หลังมีรายงานผู้ป่วยเสียชีวิตเพิ่ม 160 ราย นับตั้งแต่เช้าวันพุธ (20 ต.ค.) ทั้งนี้ อินเดียยังคงมีผู้ป่วยโรคโควิด-19 ที่กำลังรักษาตัว 178,831 ราย หลังยอดผู้ป่วยประเภทดังกล่าวเพิ่มขึ้น 733 ราย ในช่วง 24 ชั่วโมง ขณะยอดผู้ป่วยหายดีและออกจากโรงพยาบาลรวมอยู่ที่ 33,495,808 ราย ในจำนวนนี้เป็นผู้ป่วยที่ออกจากโรงพยาบาลในช่วง 24 ชั่วโมงที่ผ่านมา 17,561 ราย",https://www.naewna.com/inter/610492,2021_10_21
พรรคเล็กดิ้นหนีตาย!! ยุบ'ประชาธรรมไทย'ซบพปชร.ตามรอย'ไพบูลย์โมเดล',พรรคเล็กดิ้นหนีตายพิเชษฐตามรอยไพบูลย์โมเดลยุบพรรคประชาธรรมไทย เตรียมซบพลังประชารัฐ สารภาพบัตรเลือกตั้ง 2 ใบอยู่ยาก จากกรณีศาลรัฐธรรมนูญมีมติเสียงข้างมากวินิจฉัยกรณีนายไพบูลย์ นิติตะวัน ส.ส.บัญชีรายชื่อ พรรคพลังประชารัฐ ยุบพรรคประชาชนปฏิรูป(ปชช.) เพื่อไปรวมกับพรรคพลังประชารัฐ(พปชร.) โดยไม่ขัดกฎหมาย และไม่ทำให้สิ้นสุดสมาชิกภาพ (อ่านข่าวที่เกี่ยวข้อง :ด่วน! ศาลรธน.ชี้'ไพบูลย์''ยังไม่หลุดส.ส.ปมยุบพรรคประชาชนปฏิรูปซบ'พปชร.') 21 ต.ค.2564 นายพิเชษฐ สถิรชวาล ส.ส.บัญชีรายชื่อ พรรคประชาธรรมไทย กล่าวถึงกรณีพรรคเล็กจะพิจารณาควบรวมพรรคใหญ่ตามรอยพรรคประชาชนปฏิรูปว่าขณะนี้พรรคประชาธรรมไทย มีมติยุบเลิกพรรคไปเรียบร้อยแล้ว และกตต.อนุมัติการยุบพรรคเรียบร้อยแล้ว เมื่อวันที่ 9 ส.ค.2564 อยู่ระหว่างการการรอประกาศเรื่องการยุบพรรคอย่างเป็นทางการในราชกิจจานุเบกษาจะมีผลสมบูรณ์ จากนั้นจะมีเวลา 60 วัน ไปอยู่พรรคใหม่ โดยจะย้ายไปอยู่พรรคพลังประชารัฐ ได้พูดคุยตกลงกับพล.อ.ประวิตร วงษ์สุวรรณ รองนายกรัฐมนตรีและหัวหน้าพรรคพลังประชารัฐ กับร.อ.ธรรมนัส พรหมเผ่า เลขาธิการพรรคพลังประชารัฐ เรียบร้อยแล้ว ทั้งพล.อ.ประวิตรและร.อ.ธรรมนัสบอกว่า ยินดีต้อนรับตนเข้าพรรคพลังประชารัฐในฐานะพรรคเล็กที่เคยร่วมรัฐบาลกันมา จะไม่ทิ้งกัน ถ้าจะยุบพรรคและมาควบรวมอยู่ด้วยกันก็ยินดี นายพิเชษฐ กล่าวว่า สาเหตุที่ยุบพรรคประชาธรรมไทยมี 3 เหตุผลคือ 1.แนวโน้มการเปลี่ยนแปลงกติกาเลือกตั้งที่ไปใช้บัตร 2 ใบ ทำให้พรรคเล็กไปต่อไม่ได้ 2.นโยบายพรรคประชาธรรมไทยไม่สามารถขับเคลื่อนได้ในหลายเรื่อง จึงต้องอาศัยพรรคใหญ่ขับเคลื่อน 3.กรรมการบริหารพรรคหลายคนลาออก เพราะต้องการไปประกอบธุรกิจในตลาดหลักทรัพย์ที่มีข้อห้ามการเป็นกรรมการบริหารพรรค ซึ่งกกต.ได้เรียกกรรมการบริหารพรรคทุกคนไปชี้แจงเรียบร้อยแล้วถึงเหตุผลการลาออกว่า ไม่ได้มีการบีบบังคับ เป็นการลาออกด้วยความสมัครใจ ยอมรับกติกาบัตรเลือกตั้ง 2 ใบ ทำให้พรรคเล็กอยู่ลำบาก หลายพรรคต้องปรับตัว ถ้าไม่ยุบรวมกับพรรคใหญ่ ก็ต้องหนีไปลงสมัครส.ส.เขตแทน เพราะโอกาสยากมากที่พรรคเล็กได้จะคะแนนบัญชีรายชื่อ 3 แสนกว่าคะแนนถึงจะมีโอกาสได้ส.ส.บัญชีรายชื่อ 1 คน เท่าที่ทราบขณะนี้มีพรรคเล็ก 3 พรรคที่ยุบพรรคไปแล้วได้แก่ 1.พรรคประชาชนปฏิรูป 2.พรรคประชานิยมของพล.ต.อ.ยงยุทธ เทพจำนงค์ ส.ส.บัญชีรายชื่อ ที่ยุบพรรคไปรวมกับพรรคพลังประชารัฐก่อนหน้านี้ และ 3.พรรคประชาธรรมไทย ส่วนจะมีพรรคอื่นๆยุบไปรวมกับพรรคใหญ่อีกหรือไม่ ยังไม่ทราบเพราะไม่ได้คุยกันนายพิเชษฐ กล่าว,https://www.naewna.com/politic/610477,2021_10_21
นายกฯเปิดใจลงพื้นที่ถี่ยิบ ปลุกคนไทยชนชาตินักสู้ ยิ่งเห็นปัญหายิ่งอยากทำงาน,"นายกฯร่ายยาวผ่านเฟซบุ๊ก โควิดคลี่คลาย พร้อมเปิดประเทศ ชี้เตรียมจัดสรรลงพื้นที่รับฟังปัญหาปชช.ให้มากขึ้น ย้ำอยากเห็นด้วยตา เพื่อขจัดอุปสรรคให้ วันที่ 21 ต.ค.64 พล.อ.ประยุทธ์ จันทร์โอชา นายกรัฐมนตรีและรมว.กลาโหม ได้โพสต์เฟซบุ๊กส่วนตัว Prayut Chan-o-cha ว่าพี่น้องประชาชนที่รัก หลังจากที่สถานการณ์โควิดเริ่มคลี่คลาย และเราเตรียมความพร้อมในการเปิดเมือง เปิดประเทศ ผมจึงมีความตั้งใจว่าจะจัดสรรเวลาลงพื้นที่เยี่ยมเยือนพี่น้องประชาชนในพื้นที่ให้ได้มากที่สุด โดยเฉพาะพื้นที่ประสบภัย หรือทุกพื้นที่ที่มีปัญหา เพื่อจะได้เห็นด้วยตา รับฟังข้อเท็จจริงโดยตรง รวมทั้งติดตามการแปลงนโยบายไปสู่การปฏิบัติ และขจัดอุปสรรคให้กับข้าราชการระดับปฏิบัติด้วย ซึ่งจะช่วยให้การบริหารราชการแผ่นดินมีความสมบูรณ์ เติมเต็มการขับเคลื่อนจากส่วนกลาง โดยวันนี้ ผมได้ลงพื้นที่ติดตามการบริหารจัดการน้ำหลากในจังหวัดสิงห์บุรี เมืองแห่งวีรชนค่ายบางระจันของเราคนไทย ซึ่งเป็นส่วนหนึ่งของแผนหลักการบรรเทาอุทกภัยในลุ่มน้ำเจ้าพระยาตอนล่าง 17 จังหวัด ที่มีแผนงานและโครงการก่อสร้างอย่างต่อเนื่อง 13 ปี (พ.ศ.2560-2572) รวมทั้งการบริหารจัดการน้ำในพื้นที่ลุ่มต่ำ 12 ทุ่ง มีพื้นที่รับน้ำ 1.15 ล้านไร่ ทำหน้าที่เป็น แก้มลิง ตามแนวทางพระราชดำริ สามารถหน่วงน้ำได้กว่า 1,500 ล้าน ลบ.ม. ทั้งนี้ ปัจจุบันทุ่งฝั่งตะวันออกรับน้ำแล้ว 425.38 ล้าน ลบ.ม. และทุ่งฝั่งตะวันตกอีก 860.26 ล้าน ลบ.ม. ทำให้ยังคงเหลือขีดความสามารถในการรองรับน้ำได้อีกราว 214 ล้าน ลบ.ม. ส่วนในพื้นที่ที่เกิดความเสียหาย รัฐบาลก็จะมีการจ่ายค่าทดแทน หรือค่าชดเชยความเสียหายให้ โดยหากจะเปรียบเทียบมูลค่างบประมาณที่ใช้ในการชดเชยนี้ กับความเสียหายที่จะเกิดจากอุทกภัยแล้ว นับว่าใช้จ่ายไปได้อย่างเหมาะสมและจำเป็นอย่างยิ่ง เนื่องจากอุทกภัยนั้นควบคุมได้ยาก สร้างความเสียหายกับพื้นที่การเกษตร ชุมชน เขตเมือง พื้นที่เศรษฐกิจ ทรัพย์สินของประชาชน และโบราณสถานต่างๆ รวมทั้งการเสียโอกาสในการประกอบอาชีพ และผลกระทบต่อสภาพจิตใจของพี่น้องประชาชน ก็เป็นสิ่งที่ประเมินค่าเป็นเงินเป็นทองไม่ได้ ดังนั้น รัฐบาลจึงเลือกการบริหารสถานการณ์วิกฤตแบบควบคุมได้ และเน้นการป้องกันมากกว่าการแก้ไข ที่สำคัญยังสามารถนำน้ำในทุ่งรับน้ำ มาใช้ประโยชน์ในฤดูแล้งได้อีกด้วย จึงนับว่าเป็นกุศโลบายในการแก้ปัญหาทั้งนำ้ท่วมและน้ำแล้งได้ ในเวลาเดียวกัน นอกจากนี้แล้ว เรายังมีความจำเป็นต้องมีแผนการปรับปฏิทินการเพาะปลูกให้สอดคล้องกับสถานการณ์น้ำในแต่ละปี เช่นปีนี้ แผนการส่งน้ำเพื่อเพาะปลูก เริ่มต้นเดือน พ.ค. – ส.ค. 64 และเก็บเกี่ยวช่วงปลาย ก.ย. – ต.ค. 64 หลังจากนั้น ตั้งแต่ช่วงปลาย ต.ค.เป็นต้นไป พื้นที่ลุ่มต่ำ หรือทุ่งต่างๆ ก็จะทำหน้าที่เป็น แก้มลิง รองรับน้ำหลากได้ ทั้งนี้ ประโยชน์จากการเลื่อนเวลาปลูกข้าวนาปี ในพื้นที่ลุ่มต่ำนี้ มีหลายประการ เช่น (1) ลดภาระค่าใช้จ่ายของรัฐจากอุทกภัย (2) ตัดยอดน้ำ เพื่อบรรเทาน้ำท่วมพื้นที่ลุ่มน้ำเจ้าพระยาตอนล่าง รวมทั้งกรุงเทพฯ และปริมณฑล (3) ลดความเสียหายผลผลิตข้าวจากอุทกภัย (4) เก็บกักน้ำไว้ใช้ในฤดูเพาะปลูกรอบถัดไป ในส่วนของจังหวัดสิงห์บุรีเอง ก็มีทั้งแผนการบริหารจัดการน้ำหลาก แผนเฝ้าระวังพื้นที่ที่มีประชาชนอาศัยอยู่ริมแม่น้ำ และแผนเผชิญเหตุ เหมือนกับทุกพื้นที่ ทุกภูมิภาคของประเทศ สำหรับการแก้ปัญหาเฉพาะหน้า ในขณะเดียวกันก็มีแผนงานและโครงการบริหารจัดการทรัพยากรน้ำของจังหวัด ที่รัฐบาลให้การสนับสนุนและจัดสรรงบประมาณลงมา ได้แก่ (1) แผนปี 2561 – 2564 ประกอบด้วย 238 โครงการ วงเงินรวม 3,011 ล้านบาท พื้นที่รับประโยชน์ 575 ไร่ และพื้นที่ได้รับการป้องกัน 10,219 ไร่ (2) แผนปี 2565 งบประมาณ 503.74 ล้านบาท พื้นที่รับประโยชน์ 10,000 ไร่ คิดเป็นพื้นที่ได้รับการป้องกัน 6,569 ไร่ และ (3) โครงการเขื่อนยกระดับในแม่น้ำเจ้าพระยาและน่าน เพื่อการเดินเรือ ซึ่งจะดำเนินการในปี 2567 วงเงิน 38,115 ล้านบาท เป็นต้น โดยจะบูรณาการเข้าเป็นส่วนหนึ่งของแผนบรรเทาอุทกภัยในลุ่มน้ำเจ้าพระยาของประเทศ ในภาพรวมด้วยครับ นอกจากการแก้ไขปัญหาอุทกภัยที่เราต้องเจอทุกปี ผมขอชื่นชมทุกภาคส่วนที่ได้ร่วมกันแก้ปัญหาต่างๆ ให้กับชาติบ้านเมือง และพี่น้องประชาชน โดยได้พยายามจับคู่และบูรณาการกัน เพื่อสร้างกลไกการแก้ปัญหาที่มีประสิทธิภาพสูงขึ้นเรื่อยๆ อย่างเช่น โครงการ ส่งสุขภาพดีให้คนไทย จากใจไปรษณีย์ไทย (Thailand Post Delivers Wellness) ซึ่งกระทรวงดิจิทัลเพื่อเศรษฐกิจและสังคม ร่วมกับบริษัท ไปรษณีย์ไทย จำกัด ริเริ่มทำงานเพื่อสนับสนุนนโยบายดิจิทัลส่งเสริมงานด้านสาธารณสุข โดยใช้ศักยภาพจากเครือข่ายของบริษัท ไปรษณีย์ไทย จำกัด ได้แก่ ที่ทำการไปรษณีย์ ศูนย์ไปรษณีย์ และบุรุษไปรษณีย์ที่สามารถเข้าถึงทุกพื้นที่ทั่วไทย แม้ในพื้นที่ห่างไกล ในการจัดส่งยาและเวชภัณฑ์ ส่งน้ำยาล้างไต สิ่งส่งตรวจทางการแพทย์ หรือจัดส่งหน้ากากอนามัยให้แพทย์และพยาบาล เป็นต้น ทั้งนี้ นอกจากจะเป็นบริการฟรี ไม่คิดค่าใช้จ่ายแล้ว ยังสามารถติดตามตรวจสอบสถานะการจัดส่ง ผ่านแอปพลิเคชัน Track & Trace ได้ตลอด 24 ชม. ซึ่งในปัจจุบันมีโรงพยาบาลที่เข้าร่วมโครงการแล้ว กว่า 400 แห่ง ทั่วประเทศ โดยในปี 2563 - 2564 มีปริมาณงานเฉลี่ยเกือบ 5 หมื่นชิ้น/เดือน (รวมทั้งสิ้นมากกว่า 1 ล้านชิ้นแล้ว) หากสถานพยาบาลใด มีความประสงค์เข้าร่วมโครงการเพิ่มเติม ก็สามารถติดต่อได้ทาง โทร. 02 831 3957 หรือทาง THP Contact Center 1545 นอกจากนี้ ยังได้มีการเริ่มโครงการ โดรนส่งยา เพื่อบริการให้กับพี่น้องประชาชนในพื้นที่น้ำท่วม ซึ่งมีข้อจำกัดด้านการขนส่งอย่างมาก รวมถึงพื้นที่ทุรกันดารห่างไกลด้วย ผมหวังว่าจะเป็นก้าวเล็กๆ ที่สำคัญและตอบโจทย์ความจำเป็นของเราในเวลานี้ เพื่อความเป็นอยู่ที่ดีขึ้นของพี่น้องประชาชน ที่จะร่วมกันพลิกโฉมประเทศไทย ให้พัฒนาอย่างไม่หยุดยั้งในอนาคต ในการลงพื้นที่ของผมทุกครั้ง มาจากความตั้งใจอย่างเดียวของผม นั่นคือการได้ไปเยี่ยมเยียนให้กำลังใจพี่น้องประชาชนด้วยตัวของผมเอง การได้พูดคุย รับฟังความคิดเห็น เห็นสภาพปัญหา ข้อร้องเรียนจากพี่น้องในพื้นที่ต่างๆ ที่มีความเดือดเนื้อร้อนใจ ยิ่งเป็นแรงผลักดันที่เตือนใจผมตลอดเวลาว่าต้องพยายามให้มากขึ้น ทุ่มเทให้มากขึ้น และทำให้ดีขึ้นในทุกๆ วันที่ยังอยู่ในตำแหน่งนี้ ผมยอมรับว่าปัญหาและอุปสรรคในประเทศของเราที่ยังต้องแก้ไขนั้น มีมาก แต่ในฐานะคนไทยคนหนึ่งที่เกิดและโตขึ้นมาในประเทศแห่งนี้ ผมได้เห็นประเทศที่รักของเราผ่านวิกฤตมาหลายครั้ง ด้วยแรงกายแรงใจ และความกล้าหาญของบรรพบุรุษ เช่นเดียวกับวีรชนเมืองสิงห์ที่ผมได้มาเยือน ผมจึงเชื่อมั่นอย่างยิ่งว่าเราชาวไทย เป็น ชนชาตินักสู้ หากเพียงแต่เราคนไทยทุกคน รวมพลังแห่งศรัทธา พลังแห่งความสร้างสรรค์จากทุกภาคส่วน ที่จะช่วยประสานเติมเต็มซึ่งกันและกัน เราสามารถที่จะแข่งขันกับทุกชาติในโลก ได้อย่างแน่นอนครับ -001",https://www.naewna.com/politic/610497,2021_10_21
‘ไผ่ ลิกค์’มั่นใจรัฐบาลยังอยู่ต่อไปได้ แต่จะครบเทอมหรือไม่,ไผ่ ลิกค์มั่นใจรัฐบาลยังอยู่ต่อไปได้ แต่จะครบเทอมหรือไม่ ไม่รู้ ชี้ยังไม่มีปัจจัยที่ทำให้ต้องยุบสภา ย้ำ ตอนนี้ บิ๊กตู่ยังเป็นจุดขายอยู่ เมื่อวันที่ 21 ตุลาคม 2564 นายไผ่ ลิกค์ รองเลขาธิการพรรคพลังประชารัฐ ให้สัมภาษณ์กรณีที่นายวิษณุ เครืองาม รองนายกรัฐมนตรี รายงานในครม.ว่าเมื่อกฎหมายลูก 2 ฉบับเสร็จสิ้นในเดือนกรกฎาคม อาจมีแรงกดดันให้นายกรัฐมนตรียุบสภาได้ว่า ตนดูไทม์ไลน์แล้วเชื่อว่า ไม่มียุบสภาหรอก ผมมั่นใจว่า รัฐบาลยังอยู่ต่อไปได้ แต่จะครบเทอมหรือไม่ ไม่รู้ แต่ยังไม่เห็นมีปัจจัยอะไรที่ จะต้องมายุบสภา ปัญหาโควิดก็ดีขึ้นและเราก็เตรียมที่จะเปิดประเทศในวันที่ 1 พ.ย.นี้ และเมื่อเปิดประเทศแล้วผมเชื่อว่าจะเป็นจุดหัวเลี้ยวหัวต่อ ตรงนี้ผมว่าสำคัญ จึงมั่นใจว่าไม่ยุบสภา ไม่ถึงขนาดนั้น และวันนี้กระแสของนายกรัฐมนตรีก็ดีขึ้น จึงไม่น่าจะมีอะไรที่จะมาทำให้ต้องยุบสภา ณ วันนี้ และเท่าที่ลงพื้นที่ประชาชนก็ตอบรับดี อาจจะมีคนเห็นต่างบ้าง แต่ก็เป็นสีสันทางการเมือง ซึ่งไม่ว่ายุคไหนก็มี รองเลขาธิการพรรคพลังประชารัฐ กล่าว ผู้สื่อข่าวถามว่า ตอนนี้มีหลายพรรคเดินหน้าลงพื้นที่อย่างหนัก อย่างเช่นพรรคไทยสร้าง ไทยที่มีคุณหญิงสุดารัตน์ เกยุราพันธุ์ เป็นประธานพรรคลงพื้นที่อย่างหนัก ประกอบกับมีโพลที่สำรวจออกมาตีตื้นพล.อ.ประยุทธ์ มาติดๆ มีความเป็นห่วงหรือไม่ นายไผ่ กล่าวว่า ไม่เป็นห่วง ซึ่งคุณหญิงสุดารัตน์ ตั้งพรรคใหม่มา เขาก็ต้องขยับให้แรงหน่อย จะได้เป็นที่รู้จักของประชาชนมากขึ้น แต่ส่วนตัวเชื่อว่ายิ่งหลายๆพรรคลงพื้นที่กันอย่างหนัก ก็จะเป็นสิ่งที่ดีกับชาวบ้านเพราะเขาก็ต้องทำงานช่วยเหลือชาวบ้านอย่างเต็มที่ ทั้งเรื่องโควิด น้ำท่วมหรือพืชผลการเกษตรที่ได้รับความเสียหาย เมื่อถามว่า ในส่วนของพรรคพปชร. มั่นใจว่า พล.อ.ประยุทธ์ ยังเป็นจุดขายได้ใช่หรือไม่ นายไผ่ กล่าวว่า ถึงอย่างไรก็ยังเป็นพล.อ.ประยุทธ์ อยู่ - 004,https://www.naewna.com/politic/610498,2021_10_21
อ่างทองยังระทึก! น้ำเจ้าพระยาขึ้นสูง 09.30 เมตร จากระดับตลิ่ง 10 เมตร,"อ่างทอง- สถานการณ์น้ำท่วมระลอก2 ศูนย์ราชการเขตเศรษฐกิจตัวเมืองอ่างทอง ยังคงระทึก น้ำเจ้าพระยาสูงอย่างต่อเนื่อง สูง 09.30 เมตร จากระดับตลิ่ง 10เมตร วันที่ 8 ตุลาคม 2564 รายงานสถานการณ์น้ำท่วมระลอ ก2 จังหวัดอ่างทอง น้ำเจ้าพระยาเพิ่มขึ้นอย่างต่อเนื่อง โดยที่บริเวณหน้าศาลกลางจังหวัดอ่างทอง ศูนย์ราชการและเขตเศรษฐกิจ ย่านการค้า มีพนังกั้นน้ำกั้นทั้งสองฝั่งแม่น้ำเจ้าพระยา ยาวประมาณ 5 กิโลเมตร ซึ่งน้ำสูงขึ้นอย่างต่อเนื่องเหลือเพียง 30เซนติเมตรก็จะเอ่อล้นข้ามพนังกั้นน้ำทั้งสองฝั่งเจ้าพระยาแล้ว สร้างความลุ้นระทึกให้กับประชาชนทั้ง 2 ฝั่งเจ้าพระยา โดยทางเทศบาลเมืองอ่างทอง ได้มีการวางแนวป้องกันเสริมแบริเอร์และกระสอบทราย ตามผนังกั้นน้ำทั้ง2ฝั่งเพื่อเพิ่มความแข็งแรงและวางกระสอบทรายตามจุดน้ำรั่วซึมเข้ามาและเปิดเครื่องสูบน้ำ สูบน้ำที่รั่วซึมออกตลอดเวลา โดยล่าสุด ปริมาณน้ำเจ้าพระยา สูง 09.30 เมตร จากระดับตลิ่ง 10 เมตร กระแสน้ำไหลผ่าน 2559 ลบ.ม/วินาที พื้นที่จังหวัดอ่างทอง ได้รับผลกระทบท่วมแล้ว 5 อำเภอ มีบ้านบ้านเรือนประชาชนได้รับผลกระทบถูกน้ำท่วมแล้ว กว่า 5,543 หลังคาเรือน 41 ตำบล 186 หมู่บ้าน ในพื้นที่ อ.ป่าโมก อ.วิเศษชัยชาญ อ.ไชโย อ.เมืองอ่างทอง และ อ.สามโก้ มีพื้นที่การเกษตรได้รับความเสียหาย กว่า 20,973 ไร่",https://www.naewna.com/local/610515,2021_10_21
'เกาหลีใต้'ทดสอบ'จรวด'สร้างเองลำแรก ดันโครงการอวกาศสู้ชาติยักษ์ใหญ่,21 ตุลาคม 2564 สำนักข่าวต่างประเทศรายงาน กระทรวงวิทยาศาสตร์และไอซีทีของเกาหลีใต้ออกแถลงการณ์ว่า จรวด เคเอสแอลวี-ทู ถูกปล่อยจากฐานปล่อยจรวด ภายในศูนย์อวกาศนาโร ตั้งอยู่ที่เขตโกฮึง ริมชายฝั่งของของจังหวัดช็อลลาใต้ ทางตอนใต้ของประเทศ เมื่อเวลา 17.00 น. ตามเวลาท้องถิ่น ซึ่งล่าช้ากว่ากำหนดเดิมประมาณ 1 ชั่วโมง เนื่องจากวิศวกรใช้เวลาเพิ่มเติมในการตรวจสอบวาล์วภายในจรวด จรวดนูริมีน้ำหนัก 200 ตัน จะบรรทุกดาวเทียมหลอกน้ำหนัก 1.5 ตัน ขึ้นสู่วงโคจรในอวกาศที่ความสูง 600-800 กิโลเมตรเหนือพื้นโลก ดาวเทียมหลอกประกอบไปด้วยแท่งเหล็กสเตนเลสและอลูมิเนียม ซึ่งหากประสบความสำเร็จ จรวดนูริ จะเป็นจรวดที่เดินทางไปในอากาศลำแรกของเกาหลีใต้ที่ออกแบบและสร้างขึ้นด้วยตนเอง อย่างไรก็ตาม ยังไม่เป็นทีแน่ชัดดว่า จรวดนูริประสบความสำเร็จในภาระกิจครั้งนี้หรือไม่ ขณะที่การปล่อยดาวเทียมจำลองของจรวดนูรี จะทำให้เกาหลีใต้เป็นประเทศที่ 7 ของโลก ซึ่งสามารถส่งจรวดปล่อยดาวเทียมที่มีน้ำหนักมากกว่า 1 ตัน ต่อจาก รัสเซีย สหรัฐ ฝรั่งเศส จีน ญี่ปุ่น และอินเดีย นอกจากนี้ เกาหลีใต้มีแผนการส่งยานสำรวจที่สร้างขึ้นเอง เดินทางไปสำรวจดวงจันทร์ ภายในปี 2573 ด้วย,https://www.naewna.com/inter/610521,2021_10_21
น้ำเหนือนครสวรรค์เริ่มลด! เร่งระบายน้ำเจ้าพระยา-ป่าสักออกทะเลต่อเนื่อง,"รองอธิบดีกรมชลประทาน บินสำรวจวางแผน เร่งระบายน้ำเจ้าพระยา-ป่าสักออกทะเล ต่อเนื่อง ช่วยเหลือประชาชนด่วน ขณะที่ น้ำท่วมพื้นที่นครสวรรค์เริ่มลดลงแล้ว นายทวีศักดิ์ ธนเดโชพล รองอธิบดีกรมชลประทาน เปิดเผยภายหลังขึ้นเฮลิคอปเตอร์บินสำรวจและติดตามสถานการณ์น้ำในลุ่มน้ำเจ้าพระยาว่า ปริมาณน้ำในพื้นที่ตอนบนบริเวณจังหวัดนครสวรรค์เริ่มลดลงแล้ว โดยที่สถานีวัดน้ำท่า C.2 อ.เมืองนครสวรรค์ มีปริมาณน้ำไหลผ่าน 2,669 ลบ.ม./วินาที (ลดลง 38 ลบ.ม./วินาที) ก่อนไหลลงสู่เขื่อนเจ้าพระยา จ.ชัยนาท ซึ่งมีปริมาณน้ำไหลผ่าน 2,779 ลบ.ม./วินาที (เพิ่มขึ้น 13 ลบ.ม./วินาที) ส่งผลให้ระดับน้ำด้านท้ายเขื่อนเจ้าพระยาเพิ่มขึ้นเล็กน้อย ได้แก่ บริเวณ อ.เมือง จ.สิงห์บุรี ระดับน้ำเพิ่มขึ้น 5 ซม. และ จ.อ่างทอง ระดับน้ำเพิ่มขึ้น 6 ซม. ด้านลุ่มน้ำป่าสัก ปัจจุบัน (21 ต.ค. 64) เขื่อนป่าสักชลสิทธิ์ มีปริมาณน้ำไหลเข้าอ่างฯ ลดลงอย่างต่อเนื่อง เนื่องจากปริมาณฝนที่ตกในพื้นที่เหนือเขื่อนลดน้อยลงแล้ว แต่ยังคงเร่งระบายน้ำออกจากเขื่อนป่าสักฯ เพื่อควบคุมปริมาณน้ำให้อยู่ในระดับควบคุม ในอัตรา 600 ลบ.ม./วินาที ทำให้ระดับน้ำในแม่น้ำป่าสักบริเวณด้านท้ายเขื่อนหลายจุดลดลง โดยอ.พัฒนานิคม จ.ลพบุรี ลดลง 5 ซม. (ต่ำกว่าตลิ่ง 5.89 เมตร)อ.แก่งคอย จ.สระบุรี ลดลง 10 ซม. (ต่ำกว่าตลิ่ง 7.21 เมตร)อ.เมือง จ.สระบุรี ลดลง 6 ซม. (ต่ำกว่าตลิ่ง 1.61 เมตร)อ.ท่าเรือ จ.พระนครศรีอยุธยา ลดลง 2 ซม. (ต่ำกว่าตลิ่ง 0.42 เมตร) ขณะที่สถานการณ์น้ำทางตอนบนของลุ่มน้ำเจ้าพระยา มีแนวโน้มลดลงอย่างต่อเนื่อง ด้วยปริมาณฝนที่ตกน้อยลงและใกล้เข้าสู่ฤดูหนาวแล้ว ซึ่งจะทำให้สถานการณ์น้ำในลุ่มน้ำเจ้าพระยาค่อยๆ ดีขึ้นตามลำดับในระยะต่อไป แต่ยังคงมีน้ำท่าที่เกิดจากฝนตกหนักในพื้นที่ภาคกลางในช่วงสัปดาห์ที่ผ่านมา ไหลลงสู่แม่น้ำเจ้าพระยา รวมไปถึงแม่น้ำท่าจีนในปริมาณมาก กรมชลประทาน ได้ใช้ระบบชลประทานในพื้นที่ตอนล่าง เร่งระบายน้ำออกสู่ทะเลอย่างเต็มศักยภาพ รวมไปถึงการนำน้ำเข้าทุ่งพื้นที่ลุ่มต่ำจนเต็มศักยภาพแล้ว โดยขอให้ประชาชนติดตามสภาพอากาศและสถานการณ์น้ำจากหน่วยงานราชการอย่างต่อเนื่อง จนกว่าจะสิ้นสุดฤดูฝน",https://www.naewna.com/local/610530,2021_10_21
ฮือฮา! ต้นมะพร้าวคล้าย 'หัวพญานาค' คอหวยไม่พลาดแห่จุดธูปขอโชคลาภ,21 ต.ค.64 ที่บ้านเลขที่ 1 หมู่ 2 ต.ควนหนองคว้า อ.จุฬาภรณ์ จ.นครศรีธรรมราช บ้านของ นายชำนิ จโนภาจน์ อายุ 66 ปี มีต้นมะพร้าวประหลาด 1 ต้น ส่วนปลายยอดขอวต้นมะพร้าวสูงจากพื้นประมาณ 5 เมตร มีลักษณะคล้ายหัวพญานาคอย่างชัดเจน หากมองด้วยสายตาจากพื้นล่างพยว่ายอดต้นมะพร้าวต้นดังกล่าว มีความแปลกกว่าต้นมะพร้าวต้นอื่นที่ปลูกอยุ่ทั่วบนบ้าน อย่างไรก็ตามต้นมะพร้าวแปลกประหลาดดังกล่าวปลูกอยู่บริเวณบ้าน ซึ่งปล่อยทิ้งร้างไม่มีคนอาศัยนานแล้ว นายชำนิเล่าว่า บ้านหลังดังกล่าวปล่อยทิ้งร้างมานานมากแล้ว ส่วนต้นมะพร้าวต้นดังกล่าว ปลูกอยู่บริเวณบ้านนานแล้วเช่นกัน แต่ไม่เคยมียอดประหลาดแบบนี้ ช่วงเช้าที่ผ่านมาขณะตนเข้ามาสำรวจที่บ้าน สายตามองไปเห็นยอดมะพร้าวที่แปลกดังกล่าว บนอมรับว่าแปลกมาก ไม่เคยเห็นมาก่อน จึงเชื่อว่าน่าจะเป็นสิ่งสิริมงคลอย่างแน่นอน ขณะที่ชาวบ้านหลังทราบข่าว ว่ามีต้นมะพร้าวประหลาดมียอดออกคล้ายหัวพญานาค ไม่พลาดที่จะนำธูป เทียน ดอกไม้ มากราบไหว้ เพื่อขอโชคขอลาภตามความเชื่อ ส่วนจะตียอดมะพร้าวเป็นตัวเลขนั้นค่่อนข้างยาก เนื่องจากยอดมะพร้าวอยู่สูง. -008,https://www.naewna.com/likesara/610522,2021_10_21
'อินทร์บุรี'วิกฤต! ระดับน้ำเจ้าพระยาสูงขึ้นต่อเนื่อง สั่งระดมทำคันดินกั้นน้ำ,อินทร์บุรีวิกฤตระดับน้ำในแม่น้ำเจ้าพระยายังคงสูงขึ้นอย่างต่อเนื่อง เจ้าหน้าที่ฯ เร่งทำคันดินกั้นน้ำไม่ให้ท่วมกระจายเป็นวงกว้าง วันที่21ตุลาคม2564หลังจากมวลน้ำมหาศาลที่ไหลทะลักจากการที่คันดินกั้นน้ำ หมู่ที่4ต.อินทร์บุรี จ.สิงห์บุรี ที่ผ่านมา พังเสียหายทำให้น้ำไหลเข้าท่วมพื้นที่ทั้ง 2 หมู่ คือ หมู่ที่3และหมู่ที่4อย่างรวดเร็วจนประชาชนต่างเก็บของไม่ทันทำให้ข้าวของเสียหายเป็นจำนวนมากนั้น (อ่านข่าวที่เกี่ยวข้อง :ด่วนที่สุด! พนังกั้นน้ำริมน้ำเจ้าพระยา หน้าวัดปราสาทอินทร์บุรี จ. สิงห์บุรีแตก) ต่อมาเจ้าหน้าที่ได้เร่งซ่อมแซมโดยนำบิ๊กแบ็คกระสอบทรายขนาดยักษ์มาอุดตรงจุดรั่วดังกล่าว แต่พอมาช่วงหัวค่ำที่ผ่านมา บิ๊กแบ็คได้พังซ้ำ จนเกิดน้ำไหลเชี่ยวกรากท่วมสูงขึ้นอีก จนถึงเวลาตี1จึงสามารถซ่อมแซมจุดที่พังดังกล่าวจนสำเร็จ ล่าสุดวันนี้( 21 ต.ค.) นายชัยชาญสิทธิวิรัชธรรม ผวจ.สิงห์บุรี พร้อมด้วย รอง ผวจ. ชลประทาน ป้องกันและบรรเทาสาธารณภัย นายอำเภอ และ นายก อบจ.สิงห์บุรี ได้ลงพื้นที่เพื่อตรวจดูสถานการณ์น้ำและปรึกษาหาทางแก้ไขให้น้ำลดลง เพื่อบรรเทาความเดือดร้อนของประชาชน โดยได้นำรถเกรดดินทำคันดินกั้นน้ำระหว่างหมู่ที่3กับหมู่ที่2ตรงช่วงบริเวณใต้สะพานข้ามแม่น้ำเจ้าพระยาฝั่งวัดสำโรง อ.อินทร์บุรี และจะทำการติดตั้งเครื่องสูบน้ำจำนวน 14 เครื่อง เพื่อระบายน้ำให้ลดลง และกันน้ำท่วมขยายเป็นวงกว้าง -001,https://www.naewna.com/local/610531,2021_10_21
ผู้การฯแจงหมายเรียก'เต้'ออกก่อนไลฟ์สด เกิดจากแบบฟอร์มในคอมฯผิดพลาด,ผู้การฯ ตร.บุรีรัมย์ แจงปมออกหมายเรียก มงคลกิตติ์ก่อนที่จะมีการไลฟ์สดเกิดจากแบบฟอร์มในระบบคอมพิวเตอร์ผิดพลาด ซึ่งได้ออกหมายใหม่ และแจ้งเจ้าตัวทราบแล้ว ซึ่งเจ้าพนักงานสอบสวนก็ดำเนินการตามขั้นตอน วันที่ 21 ตุลาคม 2564 ความคืบหน้ากรณีที่นายมงคลกิตติ์สุขสินธารานนท์ ส.ส.บัญชีรายชื่อ และหัวหน้าพรรคไทยศรีวิไลย์ ได้เดินทางเข้ามอบตัวกับ พ.ต.ท.ไชยา สระโสมพนักงานสอบสวน สภ.เมืองบุรีรัมย์หลังศาลจังหวัดบุรีรัมย์ ได้อนุมัติออกหมายจับ เลขที่ จ.321/2564ลงวันที่20ต.ค.64โดยกระทำความผิดฐาน โดยทุจริตหรือโดยหลอกลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วนหรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ผู้หนึ่งผู้ใด หมิ่นประมาทโดยการโฆษณา ขณะที่ พล.ต.ต.รุทธพลเนาวรัตน์ผู้บังคับการตำรวจภูธรจังหวัดบุรีรัมย์ ได้อธิบายลำดับเหตุการณ์เกี่ยวกับคดีของนายมงคลกิตติ์ ว่าเมื่อวันที่23เม.ย.2564นายทิวา การกระสังทนายความ ซึ่งเป็นผู้รับมอบอำนาจจากนายศักดิ์สยามชิดชอบ รัฐมนตรีว่าการกระทรวงคมนาคมให้แจ้งความร้องทุกข์กับนายมงคลกิตติ์ ในข้อหาโดยทุจริตหรือโดยหลอกลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วนหรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ผู้หนึ่งผู้ใด หมิ่นประมาทโดยการโฆษณาจากนั้นทางพนักงานสอบสวนเจ้าของคดีก็ได้ดำเนินการสอบสวนผู้เกี่ยวข้องและมีการออกหมายเรียกตามขั้นตอน ส่วนกรณีที่ นายมงคลกิตติ์ติดใจเกี่ยวกับการออกหมายเรียก ลงวันที่10เม.ย.2564นั้น ก็ขอชี้แจงว่าเกิดจากแบบฟอร์มในระบบคอมพิวเตอร์ผิดพลาดซึ่งทางพนักงานสอบสวนก็ได้ยกเลิกหมายเรียกดังกล่าวไปแล้วและได้แจ้งให้นายมงคลกิตติ์ทราบด้วยหลังจากนั้นก็ได้ออกหมายเรียกใหม่โดยหมายเรียกครั้งที่1ออกเมื่อวันที่2พ.ค.64ให้นายมงคลกิตติ์มาพบในวันที่7พ.ค. แต่นายมงคลกิตติ์ได้ขอเลื่อนการเข้ารับทราบข้อกล่าวหา เนื่องจากสถานการณ์โควิดจากนั้นได้ออกหมายเรียกครั้งที่2ในวันที่8พ.ค.64ให้นายมงคลกิตติ์มาพบพนักงานสอบสวนในวันที่17พ.ค.64แต่นายมงคลกิตติ์ ไม่เข้ามาพบพนักงานสอบสวนตามหมายเรียก ต่อมา วันที่6ก.ค. พนักงานสอบสวน ได้ยื่นคำร้องขอออกหมายจับ ครั้งที่1(ศาลยกคำร้องโดยให้ออกหมายเรียกอีครั้ง) พนักงานสอบสวนจึงได้ออกหมายเรียก ครั้งที่3เมื่อวันที่20ก.ย. ให้มาพบในวันที่1ต.ค. แต่การส่งหมายไม่พบนายมงคลกิตติ์และไม่มีผู้รับหมาย จึงได้ปิดหมาย และในวันที่1ต.ค. นายมงคลกิตติ์มาที่บุรีรัมย์ แต่ไม่มาพบพนักงานสอบสวน วันที่4ต.ค.พนักงานสอบสวน ได้ยื่นคำร้องขอออกหมายจับ ครั้งที่2(ศาลยกคำร้องโดยให้ออกหมายเรียกอีครั้ง) พนักงานสอบสวนจึงได้ออกหมายเรียก ครั้งที่4เมื่อวันที่4ต.ค. ให้มาพบในวันที่18พ.ค. แต่การส่งหมายไม่พบนายมงคลกิตติ์และไม่มีผู้รับหมาย จึงได้ปิดหมาย และในวันที่18ต.ค. นายมงคลกิตติ์ไม่มาพบพนักงานสอบสวน จนกระทั่ง วันที่20ต.ค.พนักงานสอบสวน ได้ขอออกหมายจับ ครั้งที่3(ตามหมายจับที่ จ.231/2564ของศาลจังหวัดบุรีรัมย์ ซึ่งเจ้าพนักงานสอบสวนก็ดำเนินการตามขั้นตอน อ่านข่าวที่เกี่ยวข้อง :มาพร้อมขัน เเปรงสีฟัน! 'พี่เต้'เข้ามอบตัว คดีหมิ่นประมาท'ศักดิ์สยาม' ชี้ไม่หนักใจ,https://www.naewna.com/local/610534,2021_10_21
ชาวฮินดูแห่‘อาบน้ำศักดิ์สิทธิ์’ในแม่น้ำคงคา เทศกาลชารัดและลักษมี ปุรนิมา,21 ตุลาคม 2564 สำนักข่าวซินหัวรายงาน เหล่าผู้นับถือศาสนาฮินดูในเมืองหริทวาร รัฐอุตตราขัณฑ์ทางตอนเหนือของอินเดีย ร่วมลงอาบน้ำศักดิ์สิทธิ์ในแม่น้ำคงคาเนื่องในเทศกาลชารัดและลักษมี ปุรนิมา (Sharad and Laxmi purnima) ซึ่งตรงกับวันพระจันทร์เต็มดวงในเดือนที่ 7 ตามปฏิทินจันทรคติฮินดู,https://www.naewna.com/inter/610538,2021_10_21
มะพร้าวผลไม้มหัศจรรย์ของดีสมุทรสาคร ใครชอบไปชิมได้ตั้งแต่ 21-30 ต.ค.นี้,เมื่อเวลา 17.45 น.วันที่ 21 ตุลาคม 2564 นายณรงค์ รักร้อย ผู้ว่าราชการจังหวัดสมุทรสาคร ได้เดินทางมาเป็นประธานในพิธีเปิดงาน Mahachai coconut festival มะพร้าวผลไม้มหัศจรรย์ของดีสมุทรสาคร ณ ลานกิจกรรมชั้น 1 เซนทรัลพลาซ่ามหาชัย จังหวัดสมุทรสาคร โดยมีนายสุรศักดิ์ ผลยังส่ง รองผู้ว่าราชการจังหวัดสมุทรสาคร เเละหน่วยงานที่เกี่ยวข้องภาคเอกชนประชาชนมาร่วมงานกันเป็นจำนวนมาก สำหรับการจัดงานครั้งนี้เพื่อช่วยเหลือเกษตรกรชาวสวนมะพร้าวบ้านแพ้ว จังหวัดสมุทรสาคร ให้มีรายได้ ซึ่งมะพร้าวนั้นถิอเป็นผลไม้มห้ศจรรย์มีประโยชน์มากมายมหาศาล มะพร้าวน้ำหอมบ้านแพ้ว สร้างชื่อเสียงให้กับจังหวัดติดอันดับ 1 ของประเทศไทย อีกทั้งน้ำตาลสด และ น้ำมะพร้าว เป็นสินค้าที่ได้รับการขึ้นทะเบียนทรัพย์สินทางปัญญาของชาวสวนมะพร้าวจังหวัดสมุทรสาครอีกด้วย สำหรับการจัดงานมะพร้าวมหาชัยในครั้งนี้ได้จัดขึ้นเป็นครั้งที่ 3 แล้วมีเกษตรกรชาวสวนมะพร้าว นำผลิตผลจากมะพร้าวมาออกร้านกันเป็นจำนวนมาก โดยงานจะมีขึ้นตั้งแต่วันที่ 21 ตุลาคมไปจนถึงวันที่ 30 ตุลาคม 2564 นี้ จึงขอเชิญชวนนักท่องเที่ยวในจังหวัดใกล้เคียงให้มาเที่ยวเลือกซื้อผลิตผลและผลืตภัณฑ์ต่างๆ ที่ทำมาจากมะพร้าวจากสวนมะพร้าวโดยตรงในราคาที่เป็นกันเอง - 003,https://www.naewna.com/likesara/610540,2021_10_21
สสน.จับตาพายุลูกใหม่'หมาเหล่า'คาดเข้าไทยระหว่างวันที่ 28-30 ต.ค.,21 ตุลาคม 2564สถาบันสารสนเทศทรัพยากรน้ำ (องค์การมหาชน) หรือ สสน.ได้ออกมาเตือนให้จับตาพายุลูกใหม่เข้าไทย หมาเหล่าวันที่ 28 - 30 ต.ค.นี้ จากการตรวจสอบผลการคาดการณ์ของทั้งแบบจำลองของ ECMWF แบบจำลอง GFS และแบบจำลอง WRF-ROMS ของ สสน. พบว่ามีการก่อตัวของหย่อมความกดอากาศต่ำและอาจพัฒนาเป็นพายุในทะเลจีนใต้ได้จริง แต่ผลการคาดการณ์ทิศทางการเคลื่อนตัวของพายุยังมีทิศทางที่ไม่แน่นอน ประกอบกับในช่วงเวลาดังกล่าวจะมีความกดอากาศสูงกำลังแรงจากประเทศจีนแผ่ลงมา ซึ่งอาจส่งผลต่อทิศทางและกำลังของพายุทำให้อ่อนกำลังลงอย่างรวดเร็วได้ ทั้งนี้ ขอให้ติดตามการคาดการณ์อย่างใกล้ชิด -001,https://www.naewna.com/local/610544,2021_10_21
ฐานทัพ'สหรัฐฯ'ใน'ซีเรีย' ถูกโดรนไม่ทราบฝ่ายโจมตีเกิดระเบิดหลายครั้ง,21 ตุลาคม 2564สำนักข่าวซานา (SANA) ของซีเรียรายงานเหตุโดรนโจมตีฐานทัพสหรัฐฯ ในพื้นที่อัล-ตันฟ์ทางตอนใต้ของซีเรีย เมื่อคืนวันพุธ (20 ต.ค.) โดยสำนักข่าวฯ ระบุว่าเกิดเหตุระเบิดหลายครั้งจากการโจมตีดังกล่าว และไม่มีการเปิดเผยรายละเอียดเพิ่มเติม องค์กรสังเกตการณ์เพื่อสิทธิมนุษยชนซีเรียรายงานเหตุระเบิดดังกล่าวด้วยเช่นกัน โดยเผยว่าขณะนี้ ยังไม่ทราบแน่ชัดว่าเป็นฝีมือของกลุ่มติดอาวุธที่สนับสนุนอิหร่านหรือไม่ น่าสังเกตว่าอิสราเอลเคยทำการโจมตีฐานที่ตั้งของกลุ่มนักรบที่สนับสนุนอิหร่าน จากฐานทัพฯ ในอัล-อันตันฟ์เมื่อไม่นานนี้ อนึ่ง เมื่อปี 2016 สหรัฐฯ ตั้งฐานทัพที่อัล-อันตันฟ์ ซึ่งตั้งอยู่ในพื้นที่รอยต่อของพรมแดน 3 ประเทศ ได้แก่ ซีเรีย อิรัก และจอร์แดน ซึ่งรัฐบาลซีเรียได้ย้ำข้อเรียกร้องให้สหรัฐฯ ถอนตัวออกจากซีเรียอยู่หลายครั้ง โดยชี้ว่าการตั้งฐานทัพนี้ของสหรัฐฯ เป็นสิ่ง ผิดกฎหมาย,https://www.naewna.com/inter/610548,2021_10_21
'เต้ มงคลกิตติ์'รอดนอนคุก! ตำรวจให้ประกันตัววงเงิน 4.5 หมื่นบาท,"วันที่ 21 ตุลาคม 2564 ความคืบหน้ากรณีที่นายมงคลกิตติ์สุขสินธารานนท์ ส.ส.บัญชีรายชื่อ และหัวหน้าพรรคไทยศรีวิไลย์ ได้เดินทางเข้ามอบตัวกับ พ.ต.ท.ไชยา สระโสมพนักงานสอบสวน สภ.เมืองบุรีรัมย์หลังศาลจังหวัดบุรีรัมย์ ได้อนุมัติออกหมายจับ เลขที่ จ.321/2564ลงวันที่20ต.ค.64โดยกระทำความผิดฐาน โดยทุจริตหรือโดยหลอกลวง นำเข้าสู่ระบบคอมพิวเตอร์ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วนหรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ผู้หนึ่งผู้ใด หมิ่นประมาทโดยการโฆษณา ล่าสุด เมื่อเวลา17.30น.วันเดียวกัน นายมงคลกิตติ์ได้เดินลงมาจาก สภ.เมืองบุรีรัมย์ หลังเข้าพบพนักงานสอบสวน นานกว่า2ชั่วโมง พร้อมกล่าวว่า วันนี้ มารับทราบข้อกล่าวหา ความผิด พรบ.คอมพิวเตอร์ กับหมิ่นประมาท เป็นการโพสต์ภาพ กับไลฟ์สด ส่วนการโพสต์ภาพตนไม่ได้ระบุชื่อใคร คนใดคนหนึ่ง ส่วนที่มาแจ้งความเป็นการเอาจากสื่ออื่นมาแจ้งความ ซึ่งก็ได้ปฏิเสธทุกข้อกล่าวหา จะใช้พยานเอกสาร หลักฐาน รวมทั้งพยานบุคคลให้พนักงานสอบสวนนำสืบพยานบุคคลที่เกี่ยวข้อง เป็นการต่อสู้ในชั้นพนักงานสอบสวน ซึ่งชั้นพนักงานสอบสวนก็จะมีการนัดหมายให้เอกสารรอบแรกในวันที่16พ.ย.2564ซึ่งก็จะรวบรวมพยานหลักฐาน รวมทั้งให้ข้อมูลเกี่ยวกับเรื่องบุคคลที่เกี่ยวข้องที่พนักงานสอบสวนจะต้องไปสืบให้สิ้นกระแสความ ซึ่งพนักงานสอบสวนไม่มีสิทธิ์ตัดพยาน สามารถขยายเวลาไปตามกระบวนการยุติธรรม เพื่อให้ผู้ถูกกล่าวหาสามารถที่จะชี้ให้เห็นว่าการพูดไปเพื่อประโยชน์สาธารณะ ซึ่ง นายมงคลกิตติ์ ได้ใช้เงินเดือน ส.ส.ประกันตัว เป็นจำนวนเงินประมาณ45,000บาท ส่วนกรณีที่ ทางตำรวจ สภ.เมืองบุรีรัมย์ จะแจ้งความในข้อหา ดูหมิ่นเจ้าพนักงานซึ่งปฏิบัติการตามหน้าที่ นั้น นายมงคลกิตติ์ กล่าวว่า ตนพอทราบเรื่องนี้ แต่ยังไม่มีการแจ้ง ซึ่งหากจะดำเนินการคดีก็ต้องดำเนินคดีหลังจากนี้ก็ต้องออกหมายเรียกไปตามปกติทั่วไป เพียงแต่ว่าในมุมของตนเองไม่อยากเอาเรื่องกับใคร ชั้นพนักงานสอบสวนหรือเจ้าหน้าที่ตำรวจก็ตาม เพราะว่า ตนมีเรื่องกับรัฐมนตรีว่าการกระทรวงคมนาคมคนเดียว อย่าเอาคนอื่นเข้ามาเกี่ยวข้องเลย พนักงานสอบสวนควรจะเป็นกลางไม่ใช่มาเป็นโจทก์ ต่อข้อถามว่าจะมีการไกล่เกลี่ยกันหรือไม่ นายมงคลกิตติ์ กล่าวว่า เมื่อถึงเวลาหนึ่งก็ว่ากันไป เราก็ทำหน้าที่ฝ่ายค้านท่านก็ทำหน้าที่ฝ่ายรัฐบาลแก้ต่างไป เพราะว่า ส.ส.ในสภา โดยเฉพาะฝ่ายค้าน มีหน้าที่ในการที่จะควบคุมการบริหารราชการแผ่นดิน เพราะอย่าลืมว่าสถานการณ์โควิด-19ประเทศชาติและประชาชนเสียหายค่อนข้างเยอะด้วยกัน เพราะฉะนั้นนี้ไม่ใช่เรื่องส่วนตัวเป็นเรื่องส่วนรวม เพียงแต่ว่ามีเรื่องส่วนตัวเข้ามาเกี่ยวข้องโดยพฤติกรรม แต่โดยภาพรวมของประเทศเสียหาย ก็ต้องว่าไปตามกระบวนการ ท่านเป็นฝ่ายบริหารก็ต้องถูก ส.ส.ตรวจสอบ และถูกประชาชนท้วงติง เป็นเรื่องปกติ ถ้าทนไม่ได้ก็ต้องออก ถ้าทนได้ก็ต้องถูกตรวจสอบและแก้ข้อกล่าวหา อ่านข่าวที่เกี่ยวข้อง :ผู้การฯแจงหมายเรียก'เต้'ออกก่อนไลฟ์สด เกิดจากแบบฟอร์มในคอมฯผิดพลาด",https://www.naewna.com/local/610554,2021_10_21
โซเซียลวิจารณ์เดือด! ภาพพระสงฆ์ก้มกราบอดีต'พระยันตระ'เหมาะสมหรือไม่?,"21 ตุลาคม 2564ในโลกโซเชียล ได้แชร์ภาพของนายวินัย ละอองสุวรรณ หรือ อดีตพระยันตระอมโรภิกขุ อดีตพระภิกษุผู้อื้อฉาวเดินทางกลับมายังประเทศไทยในรอบหลายปีเพื่อร่วมพิธีเนื่องในวันครบรอบ 70 ปี เมื่อวันที่ 14 ตุลาคมที่ผ่านมาโดยมีลูกศิษย์ รวมไปถึงพระสงฆ์เข้าร่วมในพิธีและก้มกราบไหว้ฆราวาสท่ามกล่าวเสียงวิพากษ์วิวจารณ์ว่าเหมาะสมหรือไม่ ล่าสุด เพจเฟชบุ๊ก อีซ้อขยี้ข่าว2 โพสต์ภาพและข้อความว่าอดีตพระยันตระทำพิธีครบรอบอายุ 70 ปี มีเหล่า พส. ที่เลื่อมใสเข้าร่วมงานกันคับคั่งก่อนกลับได้ก้มกราบขอพรและถ่ายรูปหมู่เป็นที่ระลึก แปลกดีเรื่องแบบนี้หน่วยงานที่เกี่ยวข้องกลับเพิกเฉยไม่วิ่งหาแสง ขณะที่นายวินัย ละอองสุวรรณ หรืออดีตพระยันตร ให้สัมภาษณ์กับรายการ เที่ยงวันทันเหตุการณ์ ว่า อาตมายังเป็นพระและนักบวชอยู่ มีแต่รูปแบบภายนอกเท่านั้นที่เปลี่ยนไป ยังใช้นมัสการเหมือนเดิม ซึ่งตนเองกลับมาเมืองไทยมาเยือนมาตุภูมิ เป็นแดนเกิดของอาตมา โดยเฉพาะตนอยู่ปากพนัง นครศรีธรรมราช ยังมีญาติเยอะ ตั้งใจมาเยี่ยมคณะศิษย์ ที่มีความศรัทธาอยู่ ทุกคนดีใจเมื่ออาตมามาถึง ไม่มีอื่นใด ทั้งนี้ อาตมาเดินทางกลับมาจากสหรัฐอเมริกา เพื่อมาเยี่ยมลูกศิษย์ที่ยังศรัทธา ยืนยันว่ายังเป็นพระอยู่เหมือนเดิม ส่วนกระแสวิพากษ์วิจารณ์นั้นก็เป็นธรรมดาของโลกที่จะมีทั้งคนรักและคนไม่รัก อาตมาไม่เคยเรียกร้องให้ใครมากราบไหว้ หน่วยงานเข้าใจกันไปเอง ส่วนเสื้อผ้าที่สวมใส่เป็นสีเขียวนั้น เป็นการออกแบบด้วยเอง ใส่สบายๆ อยู่แบบธรรมชาติ เพราะไม่ได้เป็นองค์กรใดๆ และยืนยันว่าไม่ได้เป็นสายเขียวอย่างที่ใครกล่าวอ้าง อย่างไรก็ตาม อดีตพระยันตระ จะมีกำหนดกลับสหรัฐฯ ในวันที่ 27 ต.ค. นี้ อาตมาเป็นพระเหมือนเดิม เพียงแต่ไม่ปลงผม ไม่ปลงหนวด ปล่อยธรรมดา เพราะอยู่อเมริกาอาตมาอยู่ป่า จะมาที่วัดมาบางคราวในวันสำคัญทางศาสนา เมื่อถามว่าคนไทยส่วนใหญ่ไม่ศรัทธาท่านสายเขียว กล่าวว่า เข้าใจโลกเป็นธรรมดา คนรักเท่าผืนหนัง คนชังเท่าผืนเสื่อ จะให้คนทุกคนเข้าใจเราทั้งหมดไม่ได้ เป็นเรื่องธรรมดา หลวงวิจิตรวาทการท่านกล่าวว่า ทำดีแต่อย่าให้เด่น เพราะไม่มีใครอยากให้เด่นเกิน พระพุทธเจ้าก็ตรัสไว้ว่ามีลาภก็เสื่อมลาภ มียศก็เสื่อมยศ มีสุขก็มีทุกข์ มีบวกมีลบก็เป็นเรื่องธรรมดา ผู้สื่อข่าวรายงานว่า สำหรับอดีตพระยันตระ เป็นพระรูปงามนามเพราะ มีจิตวิทยาสูงในการพูดคุย ทำให้มีลูกศิษย์ลูกหามากมาย พร้อมกับเดินทางไปหลายประเทศ จนกระทั่งตกเป็นข่าวอื้อฉาวที่สุดในวงการสงฆ์เมื่อ 27 ปีก่อน หรือช่วงปี 2537 ถูกสีกากลุ่มหนึ่ง ทำหนังสือร้องเรียนขึ้นทูลสมเด็จพระสังฆราช สกลมหาสังฆปรินายก รวมทั้งยังร้อนเรียนโดยตรงไปยังอธิบดีกรมการศาสนาในขณะนั้น ถึงการปฏิบัติตัวไม่เหมาะสมกับความเป็นพระของพระยันตระ อมโร ถึงขั้นปาราชิกขาดจากความเป็นพระ โดยเฉพาะการล่วงละเมิดเมถุน ถูกกล่าวหามีบุตรสาวด้วยกัน จนกระทั่งมีการท้าให้ตรวจดีเอ็นเอ แต่พระยันตระไม่ยินยอม และดื้อดึงต่อสู้คดีจนยืดเยื้อเป็นปีๆจนกระทั่งมีคำสั่งให้ขาดจากความเป็นพระภิกษุ แต่ยันตระไม่ยอมรับมติสงฆ์ยังคงอ้างความเป็นพระอยู่อย่างบริบูณ์ พร้อมกับเปลี่ยนจีวรเป็นสีเขียว และลี้ภัยไปอยู่สหรัฐอเมริกานับเป็นสิบปีรอจนสิ้นอายุความ จึงเดินทางกลับไทยเป็นระยะๆดังกล่าว ขอบคุณข้อมูลเพจ อีซ้อขยี้ข่าว 2,รายการเที่ยงวันทันเหตุการณ์",https://www.naewna.com/local/610475,2021_10_21
ฉีด'ซิโนฟาร์ม'ครบโดสเตรียมกระตุ้นเข็ม3 คาดฉีดได้ปลาย พ.ย.-ธ.ค.นี้,กรมควบคุมโรคย้ำฉีดไฟเซอร์เข็ม 2 ใน ด.ช. 12 ปีขึ้นไปได้ เหตุประสิทธิภาพสูงป้องกันเดลตา เกิดด้านคณะอนุสร้างเสริมฯ ชี้ฉีดกระตุ้น ซิโนฟาร์ม เหมือนซิโนแวค หลังฉีดครบ 2 เข็มใน 3-4 เดือน เช่น ฉีดซิโนฟาร์มครบโดสช่วง ก.ค.สามารถฉีดกระตุ้นปลาย พ.ย.ถึง ต้น ธ.ค. 64 มอบ รพ.จุฬาภรณ์ส่งข้อมูลศึกษาความจำเป็นฉีดเข็มกระตุ้นประกอบ ก่อนประกาศให้ประชาชนทราบต่อไป 21 ตุลาคม 2564นพ.โอภาส การย์กวินพงศ์ อธิบดีกรมควบคุมโรค แถลงข่าวผลการประชุมคณะอนุกรรมการสร้างเสริมภูมิคุ้มกันโรคกรณีการฉีดวัคซีนไฟเซอร์เข็ม 2 ในเด็กผู้ชาย ว่า คณะอนุกรรมการสร้างเสริมภูมิคุ้มกันโรค ภายใต้คณะกรรมการวัคซีนแห่งชาติ ประกอบด้วยผู้เชี่ยวชาญและผู้แทนสมาคมวิชาชีพต่างๆ เช่น สมาคมเวชศาสตร์ป้องกันแห่งประเทศไทย ราชวิทยาลัยกุมารแพทย์แห่งประเทศไทย คณะอนุกรรมการพัฒนาบัญชีวัคซีนยาหลักแห่งชาติ ผู้เชี่ยวชาญจากคณะแพทยศาสตร์ จุฬาลงกรณ์มหาวิทยาลัย คณะแพทยศาสตร์ศิริราชพยาบาล นายกสมาคมโรคติดเชื้อในเด็กแห่งประเทศไทย สมาคมกุมารแพทย์แห่งประเทศไทย ราชวิทยาลัยสูตินรีแพทย์แห่งประเทศไทย คณะเภสัชศาสตร์ ม.มหิดล สำนักงานปลักประกันสุขภาพแห่งชาติ (สปสช.) และสถาบันวัคซีนแห่งชาติ เป็นผู้แทนองค์กรทางการกำหนดนโยบายและแนวทางการฉีดวัคซีนระดับชาติ นพ.โอภาส กล่าวอีกว่า การประชุมเมื่อวันที่ 20 ต.ค. มีเรื่องการให้วัคซีนไฟเซอร์ในเด็กนักเรียน ซึ่งเริ่มฉีดตั้งแต่ต้น ต.ค. ขณะนี้ผ่านไปแล้ว 2 สัปดาห์ฉีดประมาณ 2 ล้านโดส สิ่งที่คณะผู้เชี่ยวชาญพิจารณามี 2 เรื่อง คือ ประสิทธิภาพและความปลอดภัย ซึ่งพิจารณาแล้วพบว่า วัคซีนไฟเซอร์ที่เอามาฉีดเด็กอายุ 12 ปีขึ้นไป ถ้าฉีด 2 เข็มระดับภูมิคุ้มกันเพียงพอต่อสู้สายพันธุ์เดลตาได้เมื่อเทียบกับฉีด 1 เข็มอย่างมีนัยสำคัญ ส่วนความปลอดภัยนั้น ข้อกังวลเรื่องภาวะกล้ามเนื้อหัวใจอักเสบ กุมารแพทย์โรคหัวใจและผู้เชี่ยวชาญมาให้ข้อมูลว่า วัคซีนไฟเซอร์มีความเป็นไปได้เกิดผลข้างเคียงการอักเสบของกล้ามเนื้อหัวใจ 6 คนในแสนคน แต่เมื่อเทียบแล้วเด็กติดโควิดมีโอกาสเกิดอาการกลุ่ม MIS-C ที่ทำให้เกิดการอักเสบทั่วร่างและกล้ามเนื้อหัวใจอักเสบมีมากกว่าการฉีดวัคซีนมาก การฉีดวัคซีนอาจเกิดกล้ามเนื้อหัวใจอักเสบได้ แต่น้อย และหายเองได้ เทียบประสิทธิภาพและผลข้างเคียงที่อาจเกิดขึ้น อุบัติการณ์เกิดผลข้างเคียงน้อยกว่ามาก คณะอนุฯ จึงแนะนำให้ฉีดวัคซีนไฟเซอร์เข็ม 2 ในเด็กชายต่อไป ตามหลักการที่กำหนดไว้ คือ ตามความประสงค์ของผู้ปกครองและนักเรียนภายใต้ข้อมูลที่เพียงพอต่อการตัดสินใจ เพื่อคำนึงถึงประโยชน์การป้องกันโรคโควิดเป็นหลัก และความเสี่ยงการรับวัคซีน รวมทั้งแนะนำงดออกกำลังกายหนักหลังรับวัคซีน 7 วัน หากรับวัคซีน 7 วัน แล้วมีอาการใจสั่น เจ็บหน้าอก หายใจไม่อิ่ม หอบหนื่อยให้รีบไปพบแพทย์ บุคลากรทางการแพทย์จะให้ข้อมูลผู้ปกครองเพื่อตัดสินใจและเฝ้าระวังอย่างเพียงพอ นพ.โอภาส กล่าวและว่า เมื่อเทียบกับประเทศต่างๆ ทั่วโลก แคนาดา อเมริกา ยุโรป ออสเตรเลีย สิงคโปร์ ญี่ปุ่น ก็ให้วัคซีนเด็ก 12 ปีขึ้นไปแบบประเทศไทย สอดคล้องกับมติและการรับรองให้ฉีดวัคซีนได้ขององค์การอนามัยโลก เมื่อถามว่ามีข้อกังวลหากเกิดอาการกล้ามเนื้อหัวใจอักเสบและรักษาได้ จะมีผลต่อระยะยาวหรือไม่ นพ.โอภาส กล่าวว่า ขณะนี้มีการติดตามทั้งระยะสั้น ระยะกลาง ส่วนระยะยาวก็ต้องมีการติดตามต่อไป เนื่องจากวัคซีนโควิดเป็นเรื่องใหม่ โควิดก็เช่นกัน จึงต้องติดตามอย่างต่อเนื่อง นพ.โอภาส กล่าวว่า อีก 2 ประเด็นที่คณะอนุฯ ประชุมคือ 1.องค์การอนามัยโลกแนะนำการฉีดวัคซีนเข็มกระตุ้นหรือเข็ม 3 ซึ่งประเทศไทยส่วนใหญ่ฉีดเชื้อตาย คือ ซิโนแวค 2 เข็ม พบว่าฉีดระยะหนึ่งภูมิลดลง การฉีดเข็มกระตุ้นจึงเกิดประโยชน์ โดยเราฉีดต่างชนิดด้วยแอสตร้าเซนเนก้าที่เป็นไวรัลเวคเตอร์ ทั้งนี้ การฉีดปูพื้นหรือ Prime ด้วยเชื้อตาย และฉีดกระตุ้นด้วยวัควีนอีกชนิดช่วยกระตุ้นภูมิคุ้มกันสูงมาก โดยประเทศไทยจะฉีดเข็มกระตุ้นชนิดต่างกันจากปูพื้นตอนต้น เช่น เราฉีดเชื้อตายก่อน จากนั้นตามด้วยไวรัลเวคเตอร์ และ mRNA ไล่เรียงกันไปปรับให้เข้ากับสถานการณ์ตามวัคซีนที่เรามี สอดคล้องกับคำแนะนำองค์การอนามัยโลกซึ่งประเทศไทยทำล่วงหน้าไปแล้ว และ 2.คำถามเรื่องการฉีดกระตุ้นของซิโนฟาร์ม รอง ผอ.รพ.จุฬาภรณ์มาให้ข้อมูลคณะอนุฯ ว่า ขณะนี้มีคนฉีดซิโนฟาร์ม 2 เข็มไประยะหนึ่งพอสมควร และแนวโน้มการฉีดกระตุ้นจะเป็นอย่างไร โดยคณะอนุฯ มีความเห็นว่า หลักการพิจารณาคนฉีดซิโนฟาร์มซึ่งเป็นเชื้อตายแบบเดียวกับซิโนแวค หลักคิดให้ใช้หลักการเดียวกัน คือ ซิโนแวค ฉีดเข็ม 3 ให้คนฉีด 2 เข็มเกิน 3-4 เดือนขึ้นไป เช่น มี.ค.ฉีดครบ 2 เข็มก็ฉีดกระตุ้นตอน ก.ย. - ต.ค. ดังนั้น ซิโนฟาร์มฉีดครบ 2 เข็มช่วงเดือน ก.ค.เป็นต้นไป จะกำหนดฉีดเข็มกระตุ้นประมาณปลาย พ.ย.ถึงต้น ธ.ค.เป็นต้นไป โดยคณะอนุฯ ขอให้ รพ.จุฬาภรณ์ส่งข้อมูลเอกสารหลักฐานที่มีการศึกษาพบว่า จำเป็นต้องฉีดเข็มกระตุ้นเนื่องจากภูมิคุ้มกันลดลงให้คณะอนุฯ ใช้เป็นข้อมูลประกอบก่อนที่จะมีการประกาศให้ประชาชนได้ฉีดต่อไปในวงกว้าง และทางรพ.จุฬาภรณ์ส่งข้อมูลครบถ้วนเมื่อไร คณะอนุฯจะรีบพิจารณาและประกาศฉีดวัคซีนต่อไป นพ.โอภาสกล่าววา สำหรับ พ.ย.คาดว่าจะมีวัคซีนเข้ามา 25 ล้านโดส เป็นแอสตร้าฯ 15 ล้านโดส ไฟเซอร์ 10 ล้านโดส ส่วนซิโนแวคที่เป็นตัวปูพื้นฉีดได้ดี เมื่อฉีดเข็ม 2 ต่างชนิดกันภูมิขึ้นสูงมาก ขณะนี้วัคซีนเหลือน้อยแล้ว คาดว่าเดือนนี้จะฉีดหมด ท่านที่อยากฉีดเพื่อปูพื้นต้องรีบหน่อย เพราะเดือนถัดไปโอกาสวัคซีนหมดและไม่ได้ฉีดมีสูง อยางไรก็ตาม เรามีวัคซีนเพียงพอที่จะฉีดเข็ม 1 2 และ 3 ตามเป้าหมาย 100 ล้านโดสที่จะฉีดให้ครบใน พ.ย. - ธ.ค.นี้ เมื่อถามถึงสูตรไขว้แอสตร้าฯ - ไฟเซอร์จะใช้ทางการเมื่อไร นพ.โอภาส กล่าวว่า คณะอนุฯ อนุญาตฉีดได้ แต่รอการประกาศอีกครั้ง เพราะต้องดูปริมาณวัคซีนที่มี ทั้งนี้ สูตรไขว้ต่างๆ ที่คณะอนุฯ ให้คำแนะนำทุกสูตรมีประสิทธิภาพดีและปลอดภัยใกล้เคียงกัน ไม่ต้องกังวลว่าฉีดสูตรไหนตัวไหนก่อนหลัง ผู้เชี่ยวชาญและ สธ.พยายามหาสูตรวัคซีนและวัคซีนที่มีมาฉีดประชาชน ส่วนการฉีดบูสเตอร์โดสในปี 2565 ไม่ต้องกังวล นายกฯ เห็นชอบจัดหาไว้ 120 ล้านโดส มีเพียงพอขอให้ไปฉีดตามที่กำหนด,https://www.naewna.com/local/610555,2021_10_21
'ธรรมนัส'หดหู่! รับไม่ได้พ่อเลี้ยงทารุณเด็ก8ขวบดับ ลั่นใครเจอเคสแบบนี้ยินดีช่วย,ธรรมนัส โพสต์ หดหู่ รับไม่ได้ พ่อเลี้ยงทำร้ายเด็ก 8 ขวบจนเสียชีวิต ชี้ไม่อยากให้เกิดในสังคมอีก บอกใครเจอแบบนี้ แจ้งมาจะช่วยเหลือเต็มที่ วันที่ 21 ตุลาคม 2564 เวลา 19.30 น. ร.อ.ธรรมนัสพรหมเผ่า ส.ส.พะเยา เลขาธิการพรรคพลังประชารัฐ(พปชร.) โพสต์ข้อความผ่านเฟซบุ๊กส่วนตัว ระบุว่า ผมได้เห็นข่าวเด็กวัย 8 ขวบ ถูกพ่อเลี้ยงทารุณและทำร้ายร่างกายจนเด็กเสียชีวิต เป็นข่าวที่น่าหดหู่และสะเทือนใจพี่น้องประชาชนรวมทั้งผมเป็นอย่างมาก ผมต้องขอแสดงความเสียใจกับน้องและครอบครัวผู้สูญเสียมา ณ ที่นี้ด้วยครับ ผมไม่อยากให้มีเหตุการณ์แบบนี้เกิดขึ้นในสังคมไทยอีกเลยแม้แต่ครั้งเดียว พี่น้องประชาชนท่านใดพบเห็นการใช้ความรุนแรงทารุณกรรมกับเด็ก สตรี หรือ คนชรา และเกรงว่าจะไม่ได้รับความปลอดภัยหรือความเป็นธรรม สามารถติดต่อมาที่ผมได้เลยครับ ผมยินดีที่จะเข้าไปช่วยเหลือทุกท่าน อย่างเต็มที่ครับ,https://www.naewna.com/local/610561,2021_10_21
สลด!! ยายวัย 80 ปีอยู่เพียงลำพัง น้ำทะลักท่วมบ้าน เจออีกทีกลายเป็นศพ,สลด!! คุณยายวัย80ปีที่อินทร์บุรีอยู่คนเดียว เจอน้ำท่วมบ้าน ไม่ได้ออกมาอยู่ข้างนอกพบอีกทีนอนคว่ำหน้าจมน้ำเสียชีวิตใต้ถุนบ้านในชุมชนวัดประสาท วันที่21ตุลาคม2564เมื่อเวลา08.00น. เจ้าหน้าที่มูลนิธิร่วมกตัญญู ได้รับการร้องขอจากประชาชนในชุมชนวัดประสาท หมู่ที่4ตำบลอินทร์บุรี อำเภออินทร์บุรี จังหวัดสิงห์บุรี ให้ช่วยออกตามหาคุณยายวัย80ปี ท่านหนึ่งที่บ้านถูกน้ำท่วมสูงและไม่ได้ออกมาข้างนอกแต่หายตัวไป ทีมกองเรือมูลนิธิร่วมกตัญญูจึงส่งเรือและทีมกู้ภัยออกค้นหาจนกระทั่งไปพบตัวคุณยายนอนคว่ำหน้าจมน้ำเสียชีวิตใต้ถุนบ้านพักของตนเอง ทราบชื่อภายหลังคือคุณยายจำลอง อายุ80ปี สอบถาม นางอารีย์ ยิ้มละมัย อายุ65ปี ผู้ที่คอยเอาข้าวปลาอาหารมาส่งให้ผู้เสียชีวิตทุกวัน เล่าว่า เมื่อเช้าเวลาประมาณ6.00น. ได้มาหาผู้เสียชีวิตเพื่อนำข้าวมาส่งแต่ไม่พบ พายเรือตามหาก็ไม่เจอเลยเป็นห่วงว่ายายจะเป็นอะไรเพราะแกพักอาศัยอยู่เพียงลำพัง จึงร้องขอให้เจ้าหน้าที่มูลนิธิร่วมกตัญญูมาช่วยหาดังกล่าว และพบร่าง ยายจำลอง นอนคว่ำหน้าจมน้ำเสียชีวิตไปแล้ว เจ้าหน้าที่คาดว่า ยายซึ่งอายุมากแล้วคงเก็บของจนหน้ามืดเป็นลมจนเสียชีวิต เจ้าหน้าที่จะได้ตามหาญาติมารับศพไปบำเพ็ญกุศลต่อไป -001,https://www.naewna.com/local/610560,2021_10_21
'ปาเลสไตน์'พบผู้ฉีดวัคซีนโควิด'ดับ'หลายราย เร่งตรวจจับ‘เดลตา’พันธุ์ใหม่,21 ตุลาคม 2564 สำนักข่าวซินหัวรายงาน ไม อัล-ไคลา รัฐมนตรีกระทรวงสาธารณสุขปาเลสไตน์ เปิดเผยว่าปาเลสไตน์พบการเสียชีวิตในหมู่ผู้รับวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) หลายราย ท่ามกลางปัญหาขาดแคลนการตรวจโรคแบบพีซีอาร์ (PCR) เพื่อตรวจหาเชื้อไวรัสฯ ชนิดกลายพันธุ์ สายพันธุ์เดลตา เอวาย4.2 (AY4.2) อัล-ไคลากล่าวว่าเขตเวสต์แบงก์พบผู้เสียชีวิตหลายราย โดยรายล่าสุดเป็นผู้ที่รับวัคซีนป้องกันโรคโควิด-19 ของไฟเซอร์ครบ 2 โดส ซึ่งเสียชีวิตเมื่อราว 2 สัปดาห์ก่อน พร้อมกระตุ้นชาวปาเลสไตน์สวมหน้ากากอนามัย ไม่ว่าจะฉีดวัคซีนแล้วหรือไม่ก็ตาม และเสริมว่า บุคคลที่ติดโรคโควิด-19 นั้นตกอยู่ในภาวะอันตราย เพราะเชื้อไวรัสฯ เข้าสู่ปอดตั้งแต่วันแรก อัล-ไคลาระบุว่ามีการศึกษาเพื่อดูว่าเชื้อไวรัสฯ ชนิดกลายพันธุ์ สายพันธุ์เดลตาเอวาย4.2 ได้ระบาดเข้าสู่ดินแดนปาเลสไตน์แล้วหรือไม่ ขณะกระทรวงฯ ยังขาดแคลนการตรวจโรคแบบพีซีอาร์ในห้องปฏิบัติการ เพื่อตรวจหาเชื้อไวรัสฯ ชนิดกลายพันธุ์ สายพันธุ์ดังกล่าว ปาเลสไตน์รายงานการตรวจพบผู้ป่วยโรคโควิด-19 เพิ่ม 275 ราย และผู้ป่วยเสียชีวิต 5 ราย ในเขตเวสต์แบงก์และฉนวนกาซา เมื่อวันพุธ (20 ต.ค.) ที่ผ่านมา ทั้งนี้ เมื่อวันอังคาร (19 ต.ค.) สื่ออิสราเอลรายงานการตรวจพบผู้ป่วยโรคโควิด-19 ชนิดกลายพันธุ์ สายพันธุ์เดลตาเอวาย4.2 รายแรกในอิสราเอล ด้านเจ้าหน้าที่สาธารณสุขปาเลสไตน์ในกาซาและเวสต์แบงก์คาดการณ์ว่าเชื้อไวรัสฯ ชนิดกลายพันธ์ุ สายพันธุ์ดังกล่าว จะระบาดเข้าสู่ดินแดนปาเลสไตน์ในไม่ช้า,https://www.naewna.com/inter/610558,2021_10_21
เดือดร้อนหนัก! เปิดภาพ‘โรงพักอินทร์บุรี’จมบาดาล พิษพนังกั้นน้ำรั่ว ทำตร. 47 นายไร้ที่อยู่,วันที่ 21 ตุลาคม 2564 พ.ต.อ.หญิง ศิริกุล กฤตพิทยบูรณ์ รองโฆษกสำนักงานตำรวจแห่งชาติ เปิดเผยว่า จากสถานการณ์น้ำท่วมขังในหลายพื้นที่ จนเป็นเหตุให้บ้านเรือนของพี่น้องประชาชน และสถานที่ราชการหลายแห่งได้รับความเสียหาย โดยเฉพาะในเขตพื้นที่แนวจังหวัดติดแม่น้ำเจ้าพระยา นั้น พล.ต.ท.จิรพัฒน์ ภูมิจิตร ผบช.ภ.1 จึงสั่งการทุกหน่วยในสังกัด เร่งเข้าให้ความช่วยเหลือและดูแลพี่น้องประชาชน และข้าราชการตำรวจที่ได้รับผลกระทบจากเหตุการณ์ท่วม ซึ่งจากเหตุการณ์ดังกล่าว มีสภ.อินทร์บุรี ได้รับผลกระทบ เนื่องจากเหตุน้ำรั่วพนังกันน้ำทางทิศเหนือบริเวณหน้าวัดประสาท หมู่ที่ 3 และหมู่ที่ 4 โดยห่างจาก สภ.อินทร์บุรี ประมาณ 1.30 กิโลเมตร จนเป็นเหตุให้เกิดน้ำท่วมขังบริเวณบ้านพักและ ที่ทำการ จากการสำรวจพบความเสียหาย ดังนี้ 1. อาคารหรือ ห้องงานป้องกันปราบปราม 2. อาคารหรือห้องสืบสวน 3. อาคารหรือห้องจราจร 4. อาคารหรือห้องสอบสวน ตั้งอยู่บริเวณชั้นล่างของ สภ.(การเดินทางของปชช.มาใช้บริการมีความลำบาก ต้องนั่งเรือและขึ้นลง สภ.ที่ทำการ) 5. บ้านพักห้องแถว2ชั้น จำนวน 10 ห้อง บ้านพักผกก. และแฟลตตำรวจที่พัก ของข้าราชการตำรวจที่ตั้งอยู่บริเวณที่ทำการ สภ.อินทร์บุรี ได้รับความเสียหาย ข้าราชการตำรวจได้รับความเดือนร้อนในเรื่องที่พักอาศัย และความเป็นอยู่จำนวน 47 นาย ภ. 1 ได้การดำเนินการในการแก้ไขปัญหาและเข้าบรรเทาความเดือดร้อนในเบื้องต้น โดยดำเนินการจัดหาที่ทำการใหม่ชั่วคราว เพื่อรองรับภารกิจในการดูแลและให้บริการแก่พี่น้องประชาชน ซึ่งตั้งอยู่บริเวณสี่แยกหนองสุ่มห่างจาก สภ.อินทร์บุรี ประมาณ 2 กิโลเมตร ซึ่งคาดว่าจะดำเนินการแล้วเสร็จในวันที่ 22 ต.ค.64 สำหรับในส่วนผู้ต้องหาได้ประสาน สภ.บางระจัน ในการฝากขังผู้ต้องหา แล้วในเบื้องต้น สำหรับในเรื่องของการจัดหาที่พักอาศัยชั่วคราวแก่ข้าราชการตำรวจที่ได้รับผลกระทบทั้ง 47 นาย ได้ดำเนินการหาเช่าที่พักของเอกชน คาดว่าจะแล้วเสร็จในวันที่ 21 ต.ค. 64 ทั้งนี้ เบื้องต้นได้สั่งการให้ผู้บังคับบัญชาทุกระดับชั้นเข้าไปดูแลและสร้างขวัญกำลังใจแก่ข้าราชการตำรวจ พร้อมสนับสนุนยานพาหนะ และเครื่องอุปโภคบริโภคที่จำเป็นเพื่อเข้าไปบรรเทาความเดือดร้อนอย่างต่อเนื่อง,https://www.naewna.com/local/610562,2021_10_21
จบมั้ย? 'นิพนธ์'เคลียร์ปม'นิพิฏฐ์'โดนหักคอเขต 2 พัทลุง อ้างสื่อสารผิดพลาด,นิพนธ์เคลียร์ปมส่งผู้สมัคร ส.ส.เขต 2 พัทลุง อ้างสื่อสารผิดพลาด นิพิฏฐ์ไม่ได้แจ้งพรรคว่ามีทายาทไว้แล้ว โยนให้กก.บห.ชี้ขาด ขณะที่ชวนร้อนใจโทรฯกาวใจมีอะไรให้พูดคุยกัน เมื่อวันที่ 21 ต.ค. 2564 นายนิพนธ์ บุญญามณี รมช.มหาดไทย ในฐานะรองหัวหน้าพรรคประชาธิปัตย์ ภาคใต้ กล่าวถึงปัญหาการวางตัวผู้สมัคร ส.ส.เขต 2 พัทลุง ที่ทำให้นายนิพิฏฐ์ อินทรสมบัติ อดีตรองหัวหน้าพรรคและอดีตส.ส.เจ้าของพื้นที่โพสต์ตัดพ้อ ไม่พอใจว่า นายนิพิฏฐ์เป็นผู้ใหญ่ของพรรค เมื่อท่านไม่ลง โดยเปิดทางให้พรรคหาตัวผู้สมัคร ซึ่งพื้นที่พัทลุงเป็นพื้นที่แข่งขันสูง นายเฉลิมชัย ศรีอ่อน เลขาธิการพรรค เป็นผู้เข้ามาดูแลพื้นที่นี้เอง ทุกฝ่ายก็เร่งหาตัวผู้สมัคร ปัญหาที่เกิดขึ้นอาจจะเป็นเพราะการสื่อสาร ไม่เข้าใจกัน แต่คนในครอบครัวก็คุยกันได้ เป็นเรื่องปกติ มีอะไรก็คุยกันที่จริงก็ได้มีการหารือกัน และมอบหมายให้นายนริศ ขำนุรักษ์ ส.ส.พัทลุง ที่เป็นส.ส.คนเดียวของพรรคในพัทลุง และน.ส.สุพัชรี ธรรมเพชร อดีต ส.ส.พัทลุง พรรคประชาธิปัตย์ ก็จะลงสมัคร หัวหน้าพรรคจึงมอบหมายให้ไปดูว่า ใครจะลงกับพรรคนายนิพนธ์ กล่าว ส่วนที่นายนิพิฎฐ์ วางคนลงสมัครไว้แล้วนั้น นายนิพนธ์ กล่าวว่า นายนิพิฎฐ์ ไม่ได้แจ้งกับพรรค เลขาพรรคก็ไม่ทราบ และทุกคนก็ต้องเข้าสู่กระบวนการของพรรค เพราะพรรคมีระบบในการคัดคนอยู่แล้ว เพราะในที่สุดกรรมการบริหาร(กก.บห.)พรรคจะตัดสินใจว่าจะทำอย่างไร และคณะกรรมการสรรหาผู้สมัคร ที่มีนายชำนิ ศักดิเศรษฐ์ เป็นประธาน จะพิจารณาว่าใครจะได้ลงสมัครบ้าง อย่างไรก็ตาม สำหรับเขต 2 พัทลุง พรรคยังไม่มีมติที่จะลงใครลงสมัคร คิดว่าไม่น่ามีปัญหาอะไร ส่วนลูกของนายก อบจ.พัทลุง ก็เป็นหนึ่งในพรรคที่ทาบทามเท่านั้น ซึ่งเรื่องนี้นายชวน หลีกภัย ประธานสภาฯ ได้โทรศัพท์มาพูดคุยสอบถามว่ามีอะไรให้พูดคุยกัน -001,https://www.naewna.com/politic/610564,2021_10_21
วัดสันติวิหารร้อยเอ็ด จัดกวนข้าวทิพย์ ครึ่งร้อย ถวายเป็นพุทธบูชาวันออกพรรษา,"วัดสันติวิหารร้อยเอ็ด จัดกวนข้าวทิพย์ครึ่งร้อยถวายเป็นพุทธบูชาวันออกพรรษาปชช.ที่มาร่วมงานต้องวัดไข้ สวมหน้ากากอนามัยก่อนเข้าวัด วันนี้(21 ต.ค.64)ตั้งแต่เวลา 14.00 น.ที่วัดสันติวิหาร ต.ธงธานี อ.ธวัชบุรี จ.ร้อยเอ็ด พุทธศาสนิกชนเดินทางมาร่วมในพิธีกวนข้าวทิพย์ กันอย่างบางตาภายใต้สถานการณ์ที่ต้องระวังป้องกันไวรัสโควิด-19 อย่างเข้มข้นประชาชนที่มาร่วมกิจกรรมก่อนเข้าบริเวณวัดต้องได้รับการตรวจวัดอุณหภูมิ ล้างมือด้วยเจลแอลกอฮอล์ และสวมหน้ากากอนามัยทุกคนเพื่อเป็นการระวังป้องกันเต็มที่การ์ดไม่ตก บรรยากาศภายในงานเป็นไปด้วยความเรียบร้อยภาพที่เห็นคือพี่น้องประชาชนสายบุญที่มาร่วมงานต่างช่วยกันจับถือไม้พายและพลั้วซึ่งเป็นอุปกรณ์ที่ใช้กวนข้าวทิพย์ เดินวนรอบเตากวนข้าวทิพย์จำนวนกว่า50 กระทะตลอดทั้งวันและทั้งค่ำคืนนี้ โดยเฉพาะในช่วงที่ข้าวทิพย์ที่ถูกเคี่ยวจนสุกและหนืด ก็ยิ่งคงต้องออกแรงมาก ขณะเดียวกันก็ได้มีการเปิดเพลงหมอลำจังหวะโจ๊ะๆสนุกนานเพื่อเป็นการผ่อนคลายให้ฟังอีกด้วย หลายคนก็เต้นรำไปตามจังหวะเพลงเห็นแล้วมีความสุข เป็นภาพบรรยากาศที่อบอุ่นอย่างยิ่งเฉกเช่นในเมื่อ10ปีที่แล้ววัดสันติวิหารร้อยเอ็ดนำโดยหลวงพ่อพระครูปริยัติวรศาสน์ (พระมหาชำนิ) เจ้าคณะตำบลธงธานี เจ้าอาวาสวัดสันติวิหาร ต.ธงธานี อ.ธวัชบุรี จ.ร้อยเอ็ดแห่งนี้เคยนำชาวบ้านธวัชดินแดงและใกล้เคียงจัดงานกวนข้าวทิพย์114กระทะมาแล้ว นายศักดิ์ดา ว่องสัธนพงษ์ อดีตประธานกรรมการการศึกษาขั้นพื้นฐานโรงเรียนเมืองร้อยเอ็ด ทายาททางการเมืองของนายสานิต ว่องสัธนพงษ์ อดีตส.ส.จังหวัดร้อยเอ็ด ลูกศิษย์หลวงพ่อพระครูปริยัติวรศาสน์(พระมหาชำนิ) กล่าวว่า การจัดงานกวนข้าวทิพย์ของวัดสันติวิหารร้อยเอ็ดในปีนี้ผู้คนข่อนข้างจะบางตาเพราะอยู่ในช่วงสถานการณ์โรคระบาด(ไวรัสโควิด-19)หลายคนหลายสถานที่ หลายจังหวัดที่ทราบข่าวว่าทางวัดสันติวิหารฯจะจัดกิจกรรมกวนข้าวทิพย์108 กระทะในวันนี้ต่างก็เตรียมตัวที่จะมาร่วมงานร่วมบุญกับวัดสันติวิหารฯเพราะในรอบ10วัดสันติวิหารฯจะจัดกิจกรรมกวนข้าวทิพย์ที่ยิ่งใหญ่108 กระทะครั้งหนึ่งแต่ทะว่าในปีนี้ติดห้วงสถานการณ์โรคระบาดพอดีจึงทำให้หลายอย่างไม่ลงตัวโดยธรรมชาติ นายศักดิ์ดากล่าว สำหรับพิธีกวนข้าวทิพย์วันออกพรรษาในปีนี้2564 ข้าวทิพย์กวนจะมีส่วนผสมของธัญญาพืชทั้ง 108 ชนิด อาทิ น้ำนมข้าว ถั่วลิสง ,งา,นม,น้ำตาล,น้ำผึ้ง,น้ำอ้อย,เนย และน้ำนมที่คั้นจากรวงข้าว เป็นต้น ลงในกระทะขนาดใหญ่ที่ตั้งไฟบนเตา เพื่อให้เด็กๆพรหมจรรย์ทำพิธีกวนข้าวทิพย์เป็นลำดับแรก ก่อนที่จะมอบให้พุทธศาสนิกชนร่วมกันสับเปลี่ยนหมุนเวียนกันกวนข้าวทิพย์ บนเตาไฟทั้ง 50 เตา(50กระทะ)ต่อ หลวงพ่อพระครูปริยัติวรศาสน์ (พระมหาชำนิ) กล่าวว่า พิธีกวนข้าวทิพย์ได้ยึดถือปฏิบัติเป็นประเพณีสืบต่อกันมาเพื่อระลึกถึงสมเด็จพระสัมมาสัมพุทธเจ้า และเหตุการณ์ที่นางสุชาดาได้กวนข้าว ทิพย์ในวันขึ้น 14 ค่ำ แล้วนำไปถวายพระพุทธเจ้าก่อนที่จะตรัสรู้ 1 วัน โดยถือว่ามีผลานิสงฆ์มาก ด้วยเหตุนี้ชาวพุทธจึงพร้อมใจกันกวนข้าวทิพย์ เพื่อถวายเป็นพุทธบูชา เทิดทูนพระเกียรติคุณ ด้วยความกตัญญูกตเวทิตาธรรม ข้าวทิพย์มธุปายาสนี้เชื่อกันว่า เมื่อทำครบถ้วนตามพิธีแล้ว จะเป็นสิริมงคลแด่ผู้ทำและผู้บริโภค สมควรจะเซ่นสรวงเทพารักษ์ ผู้ที่ได้บริโภคข้าวทิพย์แล้ว จะประสบโชคลาภต่างๆ นานา ปราศจากโรคาพยาธิ ภัยพิบัติ ประสบสิ่งที่เป็นมงคลอีกด้วย นายชัยวัฒน์ เงิมสันเที๊ยะ ชาวบ้านที่มาร่วมกิจกรรมในวันนี้เผยว่า ตนได้มีโอกาสและวาสนามาร่วมงานกับทางวัดสันติวิหารฯ อยู่บ่อยครั้งและทราบว่าวัดสันติวิหารฯ แห่งนี้ ได้จัดให้มีพิธีกวนข้าวทิพย์ ซึ่งเป็นประเพณีที่มีมาตั้งแต่สมัยโบราณ และถือเป็นวัฒนธรรมที่สำคัญ ที่จะกระทำกันแทบทุกวัด ในช่วงวันออกพรรษา แต่ในปัจจุบันคงมีเพียงไม่กี่วัดในจังหวัดร้อยเอ็ดที่ยังคงมีการสืบสาน เนื่องจากเป็นงานใหญ่ต้องใช้คนและการเตรียมธัญยาพืชอาหารต่างๆมาก แต่ทางวัดสันติวิหารฯยังคงจัดประเพณีกวนข้าวทิพย์เป็นประจำทุกปีอาจจะมีบางปีที่มีเว้นวรรคบ้างตามสถานการณ์และธรรมชาติ อนึ่งทางวัดยังคงรักษารูปแบบดั้งเดิม เพื่อไม่ให้ประเพณีอันดีงามสูญหายไป โดยการเตรียมส่วนผสมที่ต้องมีถึง 108 ชนิดซึ่งส่วนผสมจะเป็นธัญญาพืชทั้งสิ้น โดยพระในวัดจะร่วมกับพุทธศาสนิกชน ช่วยกันเตรียมส่วนผสมถึง 15 วัน ซึ่งมีการทำพิธีสำคัญก่อนการกวนข้าวทิพย์ คือการใช้ชาย-หญิงพรหมจรรย์ เป็นผู้กวนเป็นกลุ่มแรก หลังจากนั้นประชาชนทั่วไป จึงจะได้รับสิทธิ์ร่วมกวนข้าวทิพย์ ซึ่งโอกาสอันเป็นมงคลยิ่งนี้นอกจากจะมีกิจกรรมกวนข้าวทิพย์เพื่อถวายเป็นพุทธบูชาแล้วยังมีพิธีอฐิษฐานจิตวัตถุมงคล ตำนานพระสังกัจจายน์-ตะกรุดปลากระป๋องห้อยคอสุนัข พระมหาศิลาสิริจันโท วัดสันติวิหารร้อยเอ็ด ในวาระที่ 7 อีกด้วย นับเป็นมงคลยิ่งอีกวาระหนึ่ง",https://www.naewna.com/likesara/610567,2021_10_21
ผวาพากันตายหมู่! เยาวรุ่นทะลุแก๊ส'ประกาศเทก๊วน'ภาคีปฏิวัติประชาชนำไท-PRA',21 ตุลาคม 2564 เฟชบุ๊ก เยาวรุ่นทะลุแก๊ส ได้ออกแถลงการณ์เรื่องตอบข้อสงสัยที่สอบถาม และจุดยืนของกลุ่มเยาวรุ่นทะลุแก๊ส โดยมีเนื้อหาระบุว่า เนื่องจากในช่วงเวลาที่ผ่านมา ได้มีผู้สอบถามเข้ามาถึงกรณีที่มีบางกลุ่มได้จัดตั้งกลุ่มที่ชื่อว่า ภาคีปฏิวัติประชาชนไท - People's Revolutionary Alliance ทำให้ประชาชนหลายท่านเกิดความสับสนว่าทางกลุ่มเยาวรุ่นทะลุแก๊สได้มีส่วนร่วมและเข้าร่วมกับทาง ภาคีปฏิวัติประชาชนไท - People's Revolutionary Alliance ทางเราขอเรียนชี้แจงให้ทราบว่า ทางเราไม่ได้เข้าร่วมและมีส่วนเกี่ยวข้องใด ๆ กับทางภาคีปฏิวัติประชาชนไท - People's Revolutionary Alliance แต่อย่างใด ทางเรากลุ่มเยาวรุ่นทะลุแก๊สยังคงยึดมั่นในข้อเรียกร้องของเรา คือ เรียกร้องให้ พล.อ.ประยุทธ์ จันทร์โอชา ลาออกจากตำแหน่งนายกรัฐมนตรีเราขอขอบคุณประชาชนทุกท่านที่สอบถามเข้ามา และขอขอบคุณในความห่วงใยและทุกการสนับสนุนที่ส่งมอบให้กับเรา เยาวรุ่นทะลุแก๊ส เสมอมา ผู้สื่อข่าวรายงานว่า สำหรับกลุ่มทะลุแก๊ส ได้ประกาศกลายพันธุ์เปลี่ยนชื่อเป็นภาคีปฏิวัติประชาชนไท-PRAโดยอ้างว่าจะยกระดับเป้าหมายของตัวเอง ไปถึงขั้นปลดปล่อยล้านนา-อีสาน-ปาตานี จนถูกฝ่ายความมั่นคงจับตาเรื่องแนวคิดการแบ่งแยกดินแดนและเข้าข่ายการล้มล้างการปกครองหรือไม่,https://www.naewna.com/local/610563,2021_10_21
เศร้า ‘มดดำ’ โพสต์อาลัย ‘หมอเส็ง’ ไตวายเฉียบพลัน เสียชีวิตด้วยวัย 83 ปี,เมื่อเวลา 17.28 น. วันที่ 21 ต.ค.64มดดำ คชาภา ตันเจริญ ได้โพสต์รูปภาพและข้อความ อาลัยต่อการจากไปของ หมอเส็ง ฉัตรชัย แสงสุริยะฉัตร ผ่านทางอินสตาแกรม moddamkachapa โดยระบุว่า ถึงเวลาบอกลา ลุงหมอ@morsengthailandofficialลุงหมอหลับ ให้สบายนะ จะขอจดจำคำสั่งสอน ทุกคำ จะจดจำทุกกำลังใจจากลุงหมอเวลาที่ลุงหมอให้กำลังใจ ตอนหนูร้องไห้ ลุงหมอพักผ่อนให้สบาย ไปไหว้พระทำบุญต่อบนสวรรค์นะ R.I.P หมอเส็ง สำหรับลุงหมอเส็ง ได้เสียชีวิตแล้ว (โรคปัจจุบัน ไตวายเฉียบพลัน) ด้วยวัย 83 ปี เมื่อช่วงบ่ายวันนี้ (21 ต.ค.64) ที่ รพ.บำรุงราษฎร์ กทม. โดยจะมีพิธีรดน้ำศพ และบำเพ็ญบุญกุศล ในวันเสาร์ ที่ 23 ต.ค.64 ที่วัดเสมียนนารี ถ.วิภาวดี กรุงเทพฯ (ตั้งบำเพ็ญกุศล 5 วัน /23-27 ต.ค.64) หลังจากนั้น จะเก็บศพไว้ 100 วัน รายละเอียดเพิ่มเติมจะได้แจ้งให้ทราบต่อไป ขอบคุณครับ. -008 ขอบคุณภาพและข้อมูลจาก :อินสตาแกรมmoddamkachapa,https://www.naewna.com/likesara/610491,2021_10_21
ฟ้าผ่าน้าหลานล้มทั้งยืนขณะช่วยกันทำแปลงปลูกต้นกระท่อมรอดปาฏิหาริย์ทั้ง 2 คน,ฟ้าผ่าน้าชายหลานสาวระหว่างช่วยกันทำแปลงปลูกต้นกระท่อม รอดตายปาฏิหาริย์ทั้ง 2 คน ที่ไม่โดนสายฟ้าอย่างจัง กู้ภัยเร่งนำตัวหลานสาวส่ง โรงพยาบาลรักษาตัว ยายเผยนาทีระทึก! ฟ้าผ่าโดนหลานสาวล้มทั้ง เมื่อเวลา 15.00 น.วันที่ 21 ต.ค.64 ได้รับแจ้งจากศูนย์วิทยุหน่วยกู้ภัยสว่างประทีปศรีราชาว่า มีผู้ได้รับบาดเจ็บจากฟ้าผ่า 2 รายบริเวณแยกบ่อทอง ม.1 ต.บึง อ.ศรีราชา จ.ชลบุรี จึงนำกำลังอาสากู้ภัยสว่างประทีปศรีราชารุดไปตรวจสอบ ในที่เกิดเหตุพบเป็นพื้นที่โล่งที่กำลังทำแปลงปลูกต้นกระท่อมและมีร่องรอยฟ้าผ่าที่ต้นกล้วย จากการตรวจสอบทางเจ้าหน้าที่กู้ภัยได้นำคนเจ็บที่ถูกฟ้าผ่า 1 รายเป็นหญิงส่งโรงพยาบาลแหลมฉบังทราบชื่อต่อมาคือนางสาวสุพรรษา พิศงาม อายุ 18 ปีอาการสาหัส และนายณัฐพล มะลิซ้อน อายุ 24 ปี หมู่ 1 ต.บึง อ.ศรีราชา ได้รับบาดเจ็บบริเวณต้นขาเป็นรอยไหม้เกรียมเล็กน้อย จากการตรวจสอบพบว่าผู้ได้รับบาดเจ็บทั้ง 2 คนได้มาร่วมกันทำแปลงปลูกต้นกระท่อมกันและมีฟ้าคะนองฝนยังไม่ตก อยู่ดีๆ ได้มีฟ้าผ่าลงมาตรงต้นกล้วยใกล้กับน้าชายหลานสาวที่กำลังปลูกต้นกระท่อมอยู่จึงทำให้มีผู้ได้รับบาดเจ็บ 2 รายดังกล่าว นายณัฐพล มะลิซ้อน อายุ 24 ปีผู้ได้รับบาดเจ็บจากฟ้าผ่าเปิดเผยว่า ตนและหลานสาวกำลังทำแปลงเพื่อปลูกต้นกะท่อมกัน อยู่ดีๆ มีฟ้าผ่าลงมาที่ต้นกล้วยข้างๆ ตนและหลานสาว ซึ่งหลานสาวอย่ใกล้จุดที่ฟ้าผ่ามากกว่าจึงเจ็บหนัก ส่วนตนได้รับบาดเจ็บเป็นรอยไหม้ที่ขานิดหน่อยเท่านั้นไม่ต้องไปโรงพยาบาล ทางด้านนางเกย มะลิซ้อน อายุ 65 ปีผู้เห็นเหตุการณ์เปิดเผยว่า ตนนั่งทำงานอยู่หน้าบ้านมองเห็นหลานสาวโดนฟ้าผ่าล้มหงายหลังทันทีเลย ส่วนหลานผู้ชายเป็นแผลไหม้นิดหน่อย หลานสาวอยู่ใกล้จุดที่ฟ้าผ่ามากจึงได้รับบาดเจ็บหนักหน่อย กู้ภัยจึงรีบนำส่งโรงพยาบาลแหลมฉบัง - 003,https://www.naewna.com/likesara/610496,2021_10_21
เช็คด่วนที่นี่! ก.ต.ประกาศรายชื่อ 46 ประเทศเดินทางเข้าไทยไม่ต้องกักตัว,เมื่อวันที่ 21 ตุลาคม 2564นายธานี ทองภักดี ปลัดกระทรวงการต่างประเทศ ในฐานะหัวหน้าศูนย์ปฏิบัติการมาตรการการเดินทางเข้าออกประเทศและการดูแลคนไทยในต่างประเทศ ออกประกาศศูนย์ปฏิบัติการมาตรการการเดินทางเข้าออกประเทศและการดูแลคนไทยในต่างประเทศ เรื่อง การกำหนดรายชื่อประเทศและพื้นที่ต้นทางที่อนุญาตให้เดินทางเข้ามาในราชอาณาจักรสำหรับบุคคลประเภท (13) ดังนี้ ตามคำสั่งศูนย์บริหารสถานการณ์แพร่ระบาดของโรคติดเชื้อไวรัสโคโรนา 2019 (โควิด-19)ที่ 17/2564 เรื่อง แนวปฏิบัติตามข้อกำหนดออกตามความในมาตรา 9แห่งพระราชกำหนดการบริหารราชการในสถานการณ์ฉุกเฉิน พ.ศ. 2548 ลงวันที่ 21 ตุลาคม 2564 กำหนดให้ศูนย์ปฏิบัติการการเดินทางเข้าออกประเทศและการดูแลคนไทยในต่างประเทศ (ศปก.กต.) อนุมัติประเทศและพื้นที่ที่อนุญาตให้ผู้เดินทางเข้ามาในราชอาณาจักรสำหรับบุคคลประเภท (13) ผู้ซึ่งได้รับอนุญาตให้เดินทางเข้ามา ในราชอาณาจักร เพื่อประโยชน์ด้านเศรษฐกิจควบคู่กับความมั่นคงด้านสาธารณสุขตามแผนการเปิดประเทศของรัฐบาล ตามหลักเกณฑ์ของกระทรวงสาธารณสุข และการเสนอของกระทรวงการท่องเที่ยวและกีฬา และการท่องเที่ยวแห่งประเทศไทย ปลัดกระทรวงการต่างประเทศ ในฐานะหัวหน้า ศปก.กต. จึงประกาศรายชื่อประเทศ และพื้นที่ต้นทางสำหรับบุคคลประเภท (13) ที่ผู้เดินทางจากประเทศและพื้นที่ดังกล่าวได้รับอนุญาตให้เดินทางเข้ามาในราชอาณาจักร ดังปรากฏตามเอกสารแนบท้ายประกาศฉบับนี้ สำหรับรายชื่อประเทศ/พื้นที่ ตามประกาศ ศปก.กต. 46ประเทศ ประกอบด้วย 1. ออสเตรเลีย 2. ออสเตรีย 3. บาห์เรน 4. เบลเยียม 5. ภูฎาน 6. บรูในดารุสชาลาม 7. บัลแกเรีย 8. กัมพูชา 9. แคนาดา 10. ชิลี 11. จีน 12.ไชปรัส 13. สาธารณรัฐเช็ก 14. เดนมาร์ก 15. เอสโตเนีย 16. ฟินแลนด์ 17. ฝรั่งเศส 18. เยอรมนี 19. กรีช 20. ฮังการี 21. ไอซ์แลนด์ 22. ไอร์แลนด์ 23. อิสราเอล 24. อิตาลี 25. ญี่ปุ่น 26. ลัตเวีย 27. ลิทัวเนีย 28. มาเลเซีย 29. มอลตา 30. เนเธอร์แลนด์ 31. นิวซีแลนด์ 32. นอร์เวย์ 33. โปแลนด์ 34. โปรตุเกส 35. กาตาร์ 36. ชาอุดีอาระเบีย 37. สิงคโปร์ 38. สโลวีเนีย 39. สาธารณรัฐเกาหลี 40. สเปน 41. สวีเดน 42. สวิตเซอร์แลนด์ 43. สหรัฐอาหรับเอมิเรตส์ 44. สหราชอาณาจักร 45. สหรัฐอเมริกา 46. ฮ่องกง,https://www.naewna.com/politic/610568,2021_10_21
