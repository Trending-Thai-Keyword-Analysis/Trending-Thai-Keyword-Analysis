title,summary,link,published
ไทยยังคงมีฝนฟ้าคะนองเกิดขึ้น ภาคใต้ตกหนักบางแห่ง,วันที่ 2 พฤศจิกายน 2564 ลักษณะอากาศทั่วไป พยากรณ์อากาศ 24 ชั่วโมงข้างหน้า บริเวณความกดอากาศสูงยังคงแผ่ปกคลุมภาคตะวันออกเฉียงเหนือและทะเลจีนใต้ ส่งผลทำให้มีลมตะวันออก และลมตะวันออกเฉียงใต้พัดปกคลุมประเทศไทยตอนบน ในขณะที่มีลมตะวันออกพัดปกคลุมอ่าวไทยและภาคใต้ ประกอบกับมีหย่อมความกดอากาศต่ำปกคลุมบริเวณตะวันออกของแหลมมลายู ลักษณะเช่นนี้ทำให้บริเวณประเทศไทยยังคงมีฝนฟ้าคะนองเกิดขึ้น และมีฝนตกหนักบางแห่งในภาคใต้ ขอให้ประชาชนบริเวณภาคใต้ระวังอันตรายจากฝนตกหนักและฝนตกสะสมซึ่งอาจทำให้เกิดน้ำท่วมฉับพลันและน้ำป่าไหลหลากได้ ฝุ่นละอองขนาดเล็ก ในช่วงของฤดูฝนการสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยตั้งแต่เวลา 06.00 น.วันนี้ ถึง 06.00 น.วันพรุ่งนี้ ภาคเหนือ มีฝนฟ้าคะนองร้อยละ 60 ของพื้นที่ ส่วนมากบริเวณจังหวัดแม่ฮ่องสอน เชียงใหม่ เชียงราย ลำพูน ลำปาง พะเยา แพร่ น่าน ตาก สุโขทัย พิษณุโลก กำแพงเพชร และเพชรบูรณ์ อุณหภูมิต่ำสุด 20-24 องศาเซลเซียส อุณหภูมิสูงสุด 30-34 องศาเซลเซียส ลมตะวันออกเฉียงใต้ ความเร็ว 10-20 กม./ชม. ภาคตะวันออกเฉียงเหนือ มีฝนฟ้าคะนองร้อยละ 20 ของพื้นที่ ส่วนมากบริเวณจังหวัดเลย ชัยภูมิ นครราชสีมา บุรีรัมย์ สุรินทร์ ศรีสะเกษ และอุบลราชธานี อุณหภูมิต่ำสุด 22-24 องศาเซลเซียส อุณหภูมิสูงสุด 32-33 องศาเซลเซียส ลมตะวันออก ความเร็ว 10-20 กม./ชม. ภาคกลาง มีฝนฟ้าคะนองร้อยละ 40 ของพื้นที่ ส่วนมากบริเวณจังหวัดนครสวรรค์ อุทัยธานี ชัยนาท กาญจนบุรี สุพรรณบุรี นครปฐม ราชบุรี สมุทรสงคราม และสมุทรสาคร อุณหภูมิต่ำสุด 22-25 องศาเซลเซียส อุณหภูมิสูงสุด 32-34 องศาเซลเซียส ลมตะวันออกเฉียงใต้ ความเร็ว 10-20 กม./ชม. ภาคตะวันออก มีฝนฟ้าคะนองร้อยละ 30 ของพื้นที่ ส่วนมากบริเวณจังหวัดนครนายก ปราจีนบุรี ฉะเชิงเทรา สระแก้ว ชลบุรี และระยอง อุณหภูมิต่ำสุด 24-25 องศาเซลเซียส อุณหภูมิสูงสุด 33-34 องศาเซลเซียส ลมตะวันออกเฉียงใต้ ความเร็ว 10-30 กม./ชม.ทะเลมีคลื่นต่ำกว่า 1 เมตร ภาคใต้ (ฝั่งตะวันออก) มีฝนฟ้าคะนองร้อยละ 70 ของพื้นที่ และมีฝนตกหนักบางแห่ง บริเวณจังหวัดสุราษฎร์ธานี นครศรีธรรมราช พัทลุง สงขลา ยะลา ปัตตานี และนราธิวาส อุณหภูมิต่ำสุด 23-25 องศาเซลเซียส อุณหภูมิสูงสุด 29-33 องศาเซลเซียส ตั้งแต่จังหวัดสุราษฎร์ธานีขึ้นมา: ลมตะวันออก ความเร็ว 15-30 กม./ชม.ทะเลมีคลื่นสูงประมาณ 1 เมตร บริเวณที่มีฝนฟ้าคะนองคลื่นสูง 1-2 เมตร ตั้งแต่จังหวัดนครศรีธรรมราชลงไป: ลมตะวันออก ความเร็ว 15-35 กม./ชม.ทะเลมีคลื่นสูง 1-2 เมตร บริเวณที่มีฝนฟ้าคะนองคลื่นสูงประมาณ 2 เมตร ภาคใต้ (ฝั่งตะวันตก) มีฝนฟ้าคะนองร้อยละ 60 ของพื้นที่ และมีฝนตกหนักบางแห่ง บริเวณจังหวัดระนอง พังงา กระบี่ ตรัง และสตูล อุณหภูมิต่ำสุด 21-24 องศาเซลเซียส อุณหภูมิสูงสุด 31-33 องศาเซลเซียส ลมตะวันออก ความเร็ว 10-30 กม./ชม.ทะเลมีคลื่นต่ำกว่า 1 เมตร บริเวณที่มีฝนฟ้าคะนองคลื่นสูงมากกว่า 1 เมตร กรุงเทพมหานครและปริมณฑล มีฝนฟ้าคะนองร้อยละ 40 ของพื้นที่ อุณหภูมิต่ำสุด 25-26 องศาเซลเซียส อุณหภูมิสูงสุด 32-34 องศาเซลเซียส ลมตะวันออก ความเร็ว 10-20 กม./ชม. - 006,https://www.naewna.com/local/612949,2021_11_02
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 2พฤศจิกายน2564มีรายละเอียดดังต่อไปนี้... ผู้ติดเชื้อรวม :247,808,288 ผู้เสียชีวิตรวม : 5,019,916 รักษาหายรวม :224,506,774 ยอดรวมประเทศที่ติดเชื้อ:www.worldometers.info",https://www.naewna.com/inter/612952,2021_11_02
โควิดชลบุรีติดเชื้อ 264 ราย คลัสเตอร์ทหารเรือ เจออีก 26 ราย,"เมื่อเวลา 06.30น.วันที่ 2 พฤศจิกายน 2564 สำนักงานประชาสัมพันธ์จังหวัดชลบุรี - Chonburi PR รายงานว่า วันนี้มีรายงานผู้ติดเชื้อโควิด-19 รายใหม่ จำนวน 264 ราย 1. คนที่พักอาศัยในจังหวัดระยอง เข้ามารักษาในจังหวัดชลบุรี 31 ราย สะสม 4,528 ราย และจังหวัดอื่นๆรวมสะสม 1,749 ราย 2. Cluster เขตพื้นที่ทหารเรือ อ.สัตหีบ 26 ราย สะสม 1,427 ราย 2.1 ทหารเกณฑ์ 19 ราย 2.2 ข้าราชการทหารเรือ 7 ราย 3. Cluster บริษัท สยาม เด็นโซ่ แมนูแฟคเจอริ่ง จำกัด อ.พานทอง 6 ราย สะสม 20 ราย 4. Cluster บริษัท บี ที โอโต้พาร์ต จำกัด อ.เมืองชลบุรี 5 ราย สะสม 16 ราย 5. Cluster บริษัท มาคิตะ แมนูแฟคเจอริ่ง (ไทยแลนด์) จำกัด อ.ศรีราชา 5 ราย สะสม 31 ราย 6. Cluster แคมป์ก่อสร้าง บริษัท ไร่โกทอง คอนสตรัคชั่น แอนด์เซอร์วิส จำกัด อ.ศรีราชา 4 ราย สะสม 48 ราย 7. อาชีพเสี่ยงพบปะผู้คนจำนวนมาก 11 ราย 8. ให้ประวัติเดินทางมาจากพื้นที่เสี่ยงต่างจังหวัด (จังหวัดระยอง) 4 ราย 9. สัมผัสผู้ป่วยยืนยัน 9.1 ในครอบครัว 75 ราย 9.2 จากสถานที่ทำงาน 54 ราย 9.3 บุคคลใกล้ชิด 8 ราย 10. สัมผัสผู้ป่วยยืนยัน (อยู่ระหว่างสอบสวนโรค) 11 ราย 11. อยู่ระหว่างการสอบสวนโรค 24 ราย การระบาดของโควิด-19 ระลอกเดือนเมษายน เริ่มจากแหล่งสถานบันเทิง สู่ครอบครัว มาสู่เพื่อนร่วมงาน มาสู่ชุมชนที่พักอาศัยพนักงาน แรงงาน ซึ่งมีปัจจัยเสี่ยงมาจากการทานข้าวร่วมกัน หรือมีกิจกรรมใกล้ชิด สังสรรค์แม้จะเป็นเพียงกลุ่มเล็ก 2-3 คนในเพื่อนสนิท ทำให้เกิดการระบาดเป็นกลุ่มก้อน (Cluster) ในที่มีผู้คนรวมตัวกัน ทั้งในในสถานประกอบการ ตลาด แคมป์คนงานก่อสร้าง และชุมชนที่พักอาศัย ค่ายทหาร ขอความร่วมมือ แหล่งชุมชุมชนดังนี้ ตลาด 1. ผู้ค้าหรือลูกจ้าง ไม่สัมผัสใกล้ชิดกับผู้ค้าหรือลูกจ้างร้านอื่น ๆ ไม่ทานอาหารใกล้ชิดด้วย 2. ไม่สังสรรค์ 3. ป่วยต้องหยุด 4. ทำความสะอาดห้องน้ำสม่ำเสมอ โดยเฉพาะจุดสัมผัสร่วม หลังออกจากห้องน้ำต้องล้างมือทุกครั้ง ไม่ใช้มือจับหน้าโดยไม่ล้างมือ 5. ใส่แมสก์ตลอดเวลา 6. เมื่อมีผู้ติดเชื้อในตลาด หากมีการตรวจเชิงรุก ขอให้รับการตรวจเชิงรุกทุกคน 7. เมื่อมีการปิดตลาด ขอความร่วมมือผู้สัมผัส หรือมีความเสี่ยงต่อการติดเชื้อให้หยุดอยู่บ้าน 8. ไม่รับแรงงานต่างด้าวจากพื้นที่เสี่ยง 9 มีการสุ่มตรวจ ATK สม่ำเสมอ สถานประกอบการ 1. ไม่สังสรรค์ ไม่ตั้งวงดื่มเหล้า 2. อาหารต้องไม่ทานใกล้ชิดด้วย 3. ป่วยต้องหยุด 4. จุดสัมผัสร่วม ต้องทำความสะอาดบ่อยๆ เช่น ลูกบิด ราวบันได สแกนนิ้วมือ เซ็นชื่อแล้วต้องล้างมือทันที 5. เคร่งครัดในสุขอนามัยส่วนบุคคล ใส่แมสก์ตลอดเวลา ล้างมือบ่อยๆ อยู่ห่างๆกัน 6 สุ่มตรวจ ATK สม่ำเสมอ สำหรับผู้สัมผัสใกล้ชิดผู้ติดเชื้อโควิด-19 ต้องมีการกักตัวอย่างเข้มงวด ไม่ออกไปแพร่เชื้อ การควบคุมป้องกันการระบาดของโควิด-19 ในจังหวัดชลบุรี อยู่บนพื้นฐานของสมดุลระหว่าง การควบคุมโรค เศรษฐกิจ สังคม ปัจจัยความเร็วในการแพร่ระบาดของโควิด-19 ขึ้นกับการเคลื่อนที่นอกบ้านของประชาชน ความใกล้ชิดกัน รวมทั้งระยะเวลาในการใกล้ขิดกัน นอกเหนือจากการไม่เคร่งครัดในสุขอนามัยส่วนบุคคล หากไม่ล้างมือก่อนจับหน้า เชื้อเข้าทางจมูก ปากตา ทำให้มีการติดเชื้อและแพร่ระบาดได้ ในสภาวะการณ์ที่โควิด-19 มีการระบาดในวงกว้าง จนอาจกลายเป็นโรคประจำถิ่น เชื้อไม่ได้หมดสิ่นไป ทำให้มีโอกาสในการติดเชื้อได้ แต่ต้องไม่ให้เกิดการระบาดจนระบบสาธารณสุขรองไม่ไหว และต้องไม่เสียชีวิต ดังนั้นจึงขอความร่วมมือทุกภาคส่วนปฏิบัติตามมาตรการควบคุมโรคของจังหวัดชลบุรี ค้นให้มาก กักให้ดี ชีวิตวิถีใหม่ ร่วมใจฉีดวัคซีน 1 ค้นให้มาก สถานที่ให้บริการประชาชน แหล่งชุมนุมชน ต้องมีการคัดกรองด้วย ATK สม่ำเสมอ ประชาชนที่มีอาการหรือสงสัยสัมผัสใกล้ชิดผู้ติดเชื้อโควิด-19 ให้มีการตรวจ ATK คัดกรอง 2 กักให้ดี ผู้สัมผัสผู้ติดเชื้อให้กักตัวให้ดี ผู้ติดเชื้อต้องแยกกัก ไม่ให้แพร่เชื้อสู่ผู้อื่น 3 ชีวิตวิถีใหม่ ทุกคนต้องเคร่งครัดในสุขอนามัยส่วนบุคคล อยู่ห่างกัน หมั่นล้างมือ แมสก์ต้องใส่ เขื้อเข้าทาง จมูก ปาก ตา ต้องไม่จับหน้า โดยไม่ล้างมือ ทุกคนต้องสามารถอยู่ร่วมกันได้อย่างปลอดภัยในสถานการณ์ที่โควิด-19 ยังคงต้องหลงเหลือ ( smart living with covid-19 )และอาจกลายเเป็นเชื้อประจำถิ่น สถานที่ให้บริการประชาชน ต้องมีมาตรการควบคุมปัองกัน ( covid-19 free setting) 4 ร่วมใจฉีดวัคซีน วัคซีนลดความรุนแรงของโควิด-19 ได้ 100% แต่ผู้ที่ฉีดวัคซีนแล้ว ยังคงสามารถติดเชื้อโควิด-19 ได้ ยังคงต้องมีสุขอนามมัยส่วนบุคคล ขอความร่วมมือทุกท่านในการฉีดวัคซีน เพื่อลดความเร็วในการระบาด และลดความรุนแรงของโควิด-19 โดยเฉพาะผู้สูงอายุและผู้ที่มีโรคประตำตัว ขณะนี้ยังคงมีผู้เสียชีวิตจากโควิด-19 ส่วนใหญ่จะเป็นผู้สูงอายุและมีโรคประจำตัว และเป็นผู้ที่ไม่ฉีดวัคซีน ผู้เสียชีวิตรายใหม่ทั้ง 4 รายของวันนี้ เป็นผู้สูงอายุ 3 ราย (อายุระหว่าง 65-86 ปี) ซึ่งเป็นผู้สัมผัสในครอบครัวของผู้ป่วยยืนยันรายก่อนหน้า มีปัจจัยเสี่ยงร่วมที่ทำให้ความรุนแรงของโรคที่นำไปสู่การเสียชีวิต คือ เป็นผู้สูงอายุ และมีโรคประจำตัว ได้แก่ ความดันโลหิตสูง โรคเบาหวาน โรคไขมันในเลือดสูง โรคหลอดเลือดสมอง วัณโรค ภาวะติดเตียง และทุกรายไม่พบประวัติการรับวัคซีน ดังนั้น การฉีดวัคซีนจะช่วยป้องกันไม่ให้ป่วยหนัก ผู้สูงอายุและผู้ป่วยเรื้อรังควรได้รับการฉีดวัคซีนป้องกันโรคโควิด 19 เนื่องจากบุคคลกลุ่มนี้มีอัตราป่วยหนักหรือเสียชีวิตจากโรคโควิด 19 มากกว่ากลุ่มอื่น - 006",https://www.naewna.com/local/612951,2021_11_02
ผัวเมียตั้งวงเหล้า! เมาได้ที่ทะเลาะกันฟันขาเจ็บ เมียคว้าคัตเตอร์กรีดตัวเองซ้ำ,2 พฤศจิกายน 2564 ผู้สื่อข่าวประจำจังหวัดสุรินทร์รายงานว่า ศูนยุวิทยุกู้ภัยสุรินทร์ ได้รับแจ้งเหตุวันที่1 พ.ย.ที่ผ่านมา ว่ามีเหตุทำร้ายร่างกายด้วยอาวุธมีด บ้านเลขที่ 111/4 ถนนกรุงศรีนอก อำเภอเมือง จังหวัดสุรินทร์ จึงได้ประสานไปยังชุดเจ้าหน้าที่ตำรวจของสถานีตำรวจภูธรจังหวัดสุรินทร์ 6นาย พร้อมด้วยอาสาสมัครกู้ภัยสุรินทร์ รุดไปยังที่เกิดเหตุ ที่เกิดเหตุพบผู้บาดเจ็บ เป็นหญิง 1 ราย ทราบชื่อคือ นางสาวสุกัญญา มั่นยืน ชื่อเล่นกึม อายุ 34 ปี บ้านพักเลขที่ 55/27 ถนนเทศบาลอนุสารณ์ อำเภอเมือง จังหวัดสุรินทร์ อยู่ในอาการเมาสุรา มีบาดแผลได้รับบาดเจ็บ ที่ขาขวาบริเวณหลังเท้า 1 แผล แผลยาวประมาณ 8 เซนติเมตรบริเวณหน้าแข้ง 1แผล ยาวประมาณ 5 เซนติเมตรบริเวณหลังด้านซ้าย 1 แผล ยาวประมาณ 3 เซนติเมตร ส่วนบริเวณแผลที่ท้อง นางกึม ได้ใช้คัสเตอร์กรีดตัวเองเป็นร้อยแผลทางยาวประมาณ 20 เซนติเมตรไม่ลึกหลายแผล และในบริเวณที่เกิดเหตุมีรอยเลือดสดหยดเปื้อนเป็นทางอยู่รอบๆบริเวณที่เกิดเหตุ นอนร้องครวญครางอยู่ อาสากู้ภัยสุรินทร์ได้ช่วยทำการรักษาบาดแผลในเบื้องต้น พร้อมกับได้นำตัวส่งโรงพยาบาลสุรินทร์ พร้อมกันนี้ทางเจ้าหน้าที่ตำรวจชุดสายตรวจได้ควบคุมตัวชาย 1 ราย ทราบชื่อต่อมาชื่อนายชัยวัฒน์ เหมือนมี ชื่อเล่นนก เป็นสามีของผู้ได้รับบาดเจ็บ อายุ 55 ปี บ้านพักเลขที่ 45 ซอยตรอกตาลอน อำเภอเมือง จังหวัดสุรินทร์ นำตัวไปที่สถานีตำรวจภูธรจังหวัดสุรินทร์ จากการสอบถาม ผู้บาดเจ็บ ให้การว่า ระหว่างที่ตนเองและสามีได้ล้อมวงตั้งสำรับ กำลังจะกินข้าวกันและดื่มสุราไปด้วย ขณะที่กำลังกรึ่มๆได้ที่ เกิดมีปากเสียงทะเลาะกันและถูกสามีใช้อาวุธมีดอีโต้ฟันตน ตนเองจึงเอามือบังไว้และวิ่งหลบหนี ก่อนจะล้มลง จึงถูกสามีใช้มีดมาฟันที่ขาและหลัง เพื่อนบ้านเห็นจึงได้โทรศัพท์เรียกกู้ภัยและตำรวจ นายจอน เพื่อนบ้านเล่าว่า สองสามีภรรยาคู่นี้เวลาดื่มกินกันมักจะทะเลาะกันทุกวันและจะลงมือลงไม้กันทุกวัน มาวันนี้หนักมากเลยรีบโทรศัพท์แจ้งตำรวจ และกู้ภัยมาช่วยเหลือส่วนบาดแผลที่ท้องนั้น นางสาวสุกัญญา คนเจ็บได้ทำร้ายตัวเอง เพื่อนบ้านที่ร่วมวงด้วยกัน เล่าว่า ตนได้นั่งร่วมวงดื่มแอลกอฮอร์ด้วยกัน จนกระทั่งเมาได้ที่ทั้งสองคนได้มีปากเสียงกัน และลงไม้ลงมือกัน นางสาวสุกัญญา ได้ลุกหนีพร้อมกับได้ล้มลงตัวนายชัยวัฒน์ สามีได้ขว้างขวดสุราใส่ลงพื้นแตกกระเด็นกระจายไปทั่วและนางสาวสุกัญญา ได้เอามีดคัตเตอร์มากรีดตัวเอง แล้วตะโกนบอกว่านายชัยวัฒน์ สามีได้ไล่ฟันตน นายตั้มซึ่งเป็นลูกเขยของนางสาวสุกัญญาเล่าว่า นายชัยวัฒน์สามีของแม่ยาย เป็นพ่อเลี้ยงได้อยู่กินกันมา 3-4 ปีแล้ว เวลาตั้งวงเหล้าทั้งสองมักจะทะเลาะ และลงมือลงไม้กันเป็นประจำ ซึ่งวันนี้หนักมากถึงขั้นเลือดตกยางออกเลย ด.ช. บอย ลูกชายคนเล็ก เล่าว่า นายชัยวัฒน์ สามีของแม่ตนเป็นพ่อเลี้ยง ตนรักแม่มากพอมาเห็นแม่เป็นแบบนี้ก็ไม่พอใจ ซึ่งทั้งสองเวลากินเหล้าก็จะทะเลาะกันทุกที ส่วนทางด้านคดี เจ้าหน้าที่ตำรวจของสถานีตำรวจภูธรจังหวัดสุรินทร์ จะได้ทำการสอบสวนคู่กรณีทั้ง 2 ฝ่ายอีกครั้งหนึ่ง. 012,https://www.naewna.com/local/612955,2021_11_02
"‘แรมโบ้’กระซวก!‘เพื่อไทย’หนุนม็อบสามกีบล้มล้างสถาบันชงแก้ม.112,ม.116","แรมโบ้ อัด เพื่อไทยหนุนม็อบสามกีบ คิดล้มล้างสถาบันฯ กล้าเสนอแก้ ม.112 ,116 ก็ต้องให้ชัดเจน ประชาชนจะได้เห็นธาตุแท้ เมื่อวันที่ 2 พฤศจิกายน 2564 นายเสกสกล อัตถาวงศ์ ผู้ช่วยรัฐมนตรีประจำนายกรัฐมนตรี กล่าวถึงพรรคเพื่อไทย ประกาศพร้อมนำข้อเสนอแก้กฎหมายมาตรา 112 และ 116 เข้าสู่วาระการประชุมรัฐสภา โดยระบุว่าการที่จะเสนอแก้กฎหมาย 2 มาตรานี้เข้าสภาฯ ถือเป็นเรื่องที่ไม่ถูกต้อง เพียงเพราะผลประโยชน์ และสำหรับปกป้องการกระทำความผิดของบางกลุ่มหรือพรรคการเมืองบางพรรคเท่านั้น การกระทำเช่นนี้จะทำให้คนไทยที่รักสถาบันหูตาสว่างขึ้นว่าพรรคเพื่อไทยที่แท้ก็คืออีแอบที่เกี่ยวข้องเรื่องการคิดจาบจ้วงก้าวล่วงของม็อบสามกีบและคณะราษฎรตลอดระยะเวลาที่ผ่านมาอย่างนั้นใช่ไหม นายเสกสกล กล่าวว่า ม.112 และ116 ตนพูดมาตลอดว่าไม่เคยไปใช้รังแกใคร มีแต่คนกลุ่มนี้วิ่งเข้าใส่เพื่อท้าทาย ม.112 และ116 ทำผิดกฎหมายฝ่าฝืนตั้งใจเย้ยฟ้าท้ากฎหมายบ้านเมืองเองจึงต้องมีความจำเป็นต้องคงไว้ ถ้ายกเลิกกฎหมายมาตราดังกล่าว รับรองได้เลยว่า คนชั่วๆคนเลวๆ คนหนักแผ่นดินพวกนี้จะเหิมเกริมก้าวร้าวจนเป็นบ้านเมืองเกิดกลียุค ลุกเป็นไฟ กลายเป็นบ้านป่าเมืองเถื่อนอย่างแน่นอน นายเสกสกล ยังตั้งข้อสังเกตว่าการที่พรรคเพื่อไทยออกมาสนับสนุน เสนอแก้กฎหมาย ม.112 และ116 นั้น อาจเป็นเพราะว่าก่อนหน้านี้อาจสนับสนุนกลุ่มเคลื่อนไหวม็อบ 3 นิ้วอยู่เบื้องหลัง แต่พอรู้ว่าจะเคลื่อนไหวไม่สำเร็จจึงออกมาเปิดเผยตัวและใช้ความเป็นนักการเมือง ใช้สภาฯ เป็นช่องทางในการแก้ไขกฎหมายแทน นอกจากนี้ตั้งแต่ได้นางสาวแพทองธาร ชินวัตร ลูกสาวนายใหญ่ นายทักษิณ ชินวัตร เป็นประธานคณะที่ปรึกษาด้านการมีส่วนร่วมและนวัตกรรมของพรรคด้วย จึงทำให้พรรคเพื่อไทยรีบเสนอแก้กฎหมาย เพื่อเป็นการเอาใจนายใหญ่ด้วยหรือไม่ หรือนายใหญ่สั่งมา ต้องกล้าเอาความจริงออกมาพูด ผมสงสัยตั้งแต่สัญลักษณ์ ที่เริ่มเอาสีน้ำเงินออกจากโลโก้ ทั้งที่พรรคเพื่อไทยรู้ดีว่า สีน้ำเงินในธงชาติไทยหมายถึงสถาบันพระมหากษัตริย์ทำไมต้องเอาออก คนไทยที่จงรักภักดีสงสัยมากฝากถามมามากมายว่า ตกลงเดี๋ยวนี้คนในพรรคเพื่อไทยไม่รักสถาบันเบื้องสูงแล้วหรือ ดังนั้นพรรคเพื่อไทยไม่ต้องแทงกั้ก ไม่ต้องเป็นอีแอบ ประกาศออกมาให้ชัดๆเลยว่า จะไม่ปกป้องสถาบันอีกแล้วจะเลือกข้างเอาด้วยกับม็อบสามกีบ ถ้าชัดเจนเช่นนั้นตอนเลือกตั้งสมัยหน้านี้ จะได้กดปุ่มป่าวประกาศให้พี่น้องประชาชนคนไทยได้รู้ว่า เป็นพรรคที่คิดไม่ดีต่อสถาบันเป็นพรรคที่คิดล้มล้างสถาบัน เกิดขึ้นมาอีกหนึ่งพรรค จะเอาเช่นนั้นใช่ไหม เอาให้มันชัดๆอย่าทำตัวเป็นอีแอบ เวลาเดินหาเสียงชาวบ้านคงจะได้ยินเสียงตะโกนด่า เป็นพรรคหนักแผ่นดิน เหมือนกับกลุ่มก้าวหน้าที่นายธนาธร นายปิยะบุตรและพรรคพวก เคยโดนมาแล้ว นายเสกสกล กล่าว - 004 ­",https://www.naewna.com/politic/612957,2021_11_02
ยอดดับโควิด-19 ทั่วโลกทะลุ 5 ล้านรายแล้ว,"2 ต.ค.64 ตามตัวเลขจากมหาวิทยาลัยจอห์น ฮอปกินส์ของสหรัฐฯ ยอดผู้เสียชีวิตจากโรคติดเชื้อไวรัสโคโรนาสายพันธุ์ใหม่ (โควิด-19) ทั่วโลกพุ่งทะลุ 5 ล้านราย ในวันจันทร์ (1 พ.ย.) สหรัฐฯ ยังคงเป็นประเทศที่ได้รับผลกระทบรุนแรงที่สุดในโลก ด้วยผู้ป่วยสะสมราว 46 ล้านราย และผู้ป่วยเสียชีวิตราว 746,000 ราย ซึ่งครองสัดส่วนมากกว่าร้อยละ 18 ของยอดผู้ป่วยสะสมทั่วโลก และเกือบร้อยละ 15 ของยอดผู้ป่วยเสียชีวิตทั่วโลก บราซิลมีผู้เสียชีวิตจากโรคโควิด-19 สูงสุดเป็นอันดับ 2 ของโลก อยู่ที่ราว 608,000 ราย ตามด้วยอินเดีย ซึ่งมีผู้ป่วยเสียชีวิตราว 458,000 ราย ขณะประเทศอื่นๆ ที่มีผู้ป่วยเสียชีวิตเกิน 130,000 ราย ได้แก่ เม็กซิโก รัสเซีย เปรู สหราชอาณาจักร และอิตาลี ทั้งนี้ ยอดผู้เสียชีวิตจากโรคโควิด-19 ทั่วโลกแตะ 1 ล้านรายในวันที่ 28 ก.ย. 2020 และเพิ่มขึ้นเป็น 2 ล้านรายในวันที่ 15 ม.ค. 2021 ก่อนพุ่งทะลุ 3 ล้านรายในวันที่ 17 เม.ย. และสูงเกิน 4 ล้านรายในวันที่ 7 ก.ค. ที่มาxinhuathai",https://www.naewna.com/inter/612958,2021_11_02
'ตลาดน้ำอัมพวา'คืนชีพ นทท.เริ่มทยอยเที่ยว คาดช่วงปีใหม่คงคึกคัก,2 พฤศจิกายน 2564 นายกฤษฎี กลิ่นจงกล นายกเทศมนตรีเทศบาลตำบลอัมพวา จ.สมุทรสงคราม เปิดเผยว่า หลังจากรัฐบาลประกาศเปิดประเทศ ในวันที่ 1 พฤศจิกายน 2564 ก่อนหน้านั้นที่เป็นวันเสาร์อาทิตย์เริ่มมีนักท่องเที่ยวเข้ามาที่ตลาดน้ำยามเย็นอัมพวาหนาตามากขึ้น ถึงแม้จะยังไม่มากเหมือนเดิม ก็ยังดีกว่าที่ปิดตายมานานเกือบ 2 ปี นับแต่เชื้อไวรัสโควิค19 แพร่ระบาดและรัฐบาลประกาศปิดเมืองและทางผู้ว่าราชการจังหวัดสมุทรสงคราม สั่งปิดจังหวัดปิดสถานที่ท่องเที่ยวในจังหวัดทุกแห่ง รวมทั้งตลาดน้ำยามเย็นอัมพวาก็โดนสั่งปิดด้วย ความเดือดร้อนจึงตามมา จากผู้ประกอบการร้านค้าลูกจ้างนายจ้าง ต่างตกงานกันทั่วหน้าที่สำคัญคือเจ้าของร้านค้า ร้านอาหารร้านบริการต่างๆ ต้องปิดตามคำสั่งและต้องปิดเพราะไม่มีนักท่องเที่ยวเข้ามาเลย ร้านอาหารและร้านค้าต่างๆที่เช่าห้องแถวและตึกแถวไว้ในราคาที่สูง และบางรายก็ซื้อขาดเลย ไม่เช่าราคาหลักล้านบาทขึ้นไป เมื่อทุนไม่พอก็กู้เงินจากธนาคารออกมาบริหารร้าน ก็ยังไม่ทันใช้หนี้หมด เมื่อเกิดปิดตลาดน้ำยามเย็นอัมพวาเหมือนปิดถาวร แน่นอนทั้งดอกทั้งต้นไม่มีผ่อนธนาคาร บางธนาคารก็ผ่อนผันให้จนตลาดน้ำยามเย็นอัมพวา กลับสู่สภาพเดิมจึงค่อยว่ากันใหม่ อีกครั้งหนึ่งการที่ นักท่องเที่ยวเริ่มทยอยเข้ามา นับเป็นสิ่งที่ดีกับตลาดน้ำยามเย็นอัมพวาและเชื่อว่าน่าจะดีตลอดไป ที่สำคัญคือเทศกาลลอยกระทงและเทศกาลปีใหม่ หากไม่มีเหตุการณ์กลับมาระบาดอีกครั้ง ถ้าเกิดปัญหาเลวร้ายเหมือนที่ผ่านมา ก็นับว่าเป็นคราวเคราะห์ของชาวอัมพวาแล้วเพราะเป็นปัญหาที่แก้ไขได้ลำบากมาก สำหรับการบริการต่างๆ เช่น มีเรือยนต์ บริการรับนักท่องเที่ยว ไปดู หิ่งห้อยและวิ่งรอบเกาะอัมพวาหรือเข้าสวนชมผลไม้ประจำถิ่น เช่น ส้มโอพันธุ์ขาวใหญ่ มะพร้าวน้ำหอม กล้วย นานาชนิด สามารถชมสวนผลไม้ริมถนน ริมแม่น้ำและลำคลองและริมถนนผลไม้ต่างๆ ได้ทั้งเก็บชิม และซื้อกลับไปบ้านในราคายุติธรรมด้วยกันทั้ง 2 ฝ่าย ทางด้าน นายสนั่น เจ้าของศรีอัมพวา ร้านขายเสื้อผ้าลายสก๊อตและลายผ้าขะม้า ในตลาดน้ำอัมพวา กล่าวว่า ชาวตลาดน้ำอัมพวา ตั้งแต่เชื้อไวรัสโควิค19 แพร่ระบาดทั่วประเทศไทยและในจังหวัดสมุทรสงคราม ก็พบผู้ป่วยเป็นจำนวนมากและมีผู้เสียชีวิตด้วย เมื่อผู้ว่าราชการจังหวัดในขณะได้ขอความร่วมมือ ปิดตลาดน้ำอัมพวาและทุกแห่งในจังหวัดสมุทรสงคราม ก็เป็นธรรมดาที่ต้องมีปัญหา ดราม่าตามมา เมื่อปิดตลาดน้ำแบบกะทันหัน ถึงไม่ปิดก็ต้องปิดเพราะนักท่องเที่ยว ก็เดินทางข้ามจังหวัดไม่ได้ ก็เท่ากับจะไม่มีนักท่องเที่ยวจากต่างจังหวัดเข้ามา ร้านค้าร้านอาหารก็ต้องปิดตัวเองโดยปริยาย นายสนั่น กล่าวเพิ่มเติมว่า อยากให้รัฐบาลหาแนวทาง ร่วมกับทางจังหวัดสมุทรสงครามคัดกรองผู้เข้ามาในจังหวัด และนอกจังหวัดควบคุมให้อยู่ ไม่ให้มีเหตุการณ์ครั้งเก่ากลับมาอีก เชื่อว่าอัมพวากลับสู่สภาพเดิมแน่นอน ส่วนรายได้ช่วงที่เหตุการณ์แย่ๆ ไม่มีนักท่องเที่ยวเข้ามาเลยสักคน คนในพื้นที่ก็ไม่ออกมา เป็นเหตุการณ์ที่เลวร้ายมากขออย่าให้มีอีกเลย ต่อไปนี้เชื่อว่าตลาดน้ำยามเย็นอัมพวาคงเปิดบริการได้ตลอดไป ในวันเสาร์และอาทิตย์และวันหยุดพิเศษ ยิ่งเฉพาะในเทศกาลวันลอยกระทง งานเทศกาลส่งท้ายปีเก่ารับปีใหม่ ก็อยากให้นักท่องเที่ยวเช้ามาท่องเที่ยวตลาดน้ำยามเย็นอัมพวา เพื่อเยียวยาชาวอัมพวา ที่ประสบปัญหาโควิคมาเป็นเวลา 2 ปี. 012,https://www.naewna.com/likesara/612959,2021_11_02
"‘หมอวรงค์’แฉ‘เพื่อไทย’เปิดหน้านำก๊วนแก้ม.112,ม.116โยงอดีตเคลื่อนไหวล้วนแก๊งเดียวกัน",เมื่อวันที่ 2 พฤศจิกายน 2564 นพ.วรงค์ เดชกิจวิกรม หัวหน้าพรรคไทยภักดีโพสต์เฟซบุ๊ก Warong Dechgitvigrom ระบุเนื้อหาว่า ความเคลื่อนไหวของพรรคเพื่อไทย ต่อกรณีมาตรา 112 และ มาตรา 116 ช่วงนี้ ทำให้นึกถึงคดีสำคัญคดีหนึ่ง ที่นายทักษิณฟ้องหมิ่นประมาทลุงกำนันสุเทพ ซึ่งศาลมีคำพิพากษาไปแล้ว เมื่อวันที่ 22 มิถุนายน 2552 คดีนี้ นายทักษิณ เป็นโจทก์ฟ้อง ลุงกำนันสุเทพ ข้อหาหมิ่นประมาทที่ศาลอาญา สืบเนื่องจากลุงกำนันได้ให้สัมภาษณ์ต่อสื่อมวลชนเมื่อวันที่ 3 กุมภาพันธ์ 2552 ว่า นายทักษิณ ชินวัตร คิดจะกลับมาเป็นประธานาธิบดี และยังได้กล่าวอภิปรายในสภาเมื่อวันที่ 5 กุมภาพันธ์ 2552 ว่า ผมเชื่อโดยบริสุทธิ์ใจว่า พ.ต.ท.ทักษิณ ชอบระบอบประธานาธิบดีในจิตใจส่วนลึกของ พ.ต.ท.ทักษิณ อยากเป็นประธานาธิบดี เพื่อให้เกิดความเข้าใจ และเชื่อมโยงเหตุผล ของพรรคเพื่อไทยที่กระทำในวันนี้ ผมจะขอสรุปคำพิพากษามาให้อ่านสั้นๆ ในส่วนตัวโจทก์เองก็ได้แสดงพฤติกรรมอันไม่เหมาะสมต่อองค์พระมหากษัตริย์ คือ เมื่อวันที่ 25 ธันวาคม 2548 โจทก์ได้พูดกับกลุ่มบุคคลที่หอประชุมอินดอร์สเตดียมหัวหมาก ด้วยข้อความไม่เหมาะสมต่อองค์พระมหากษัตริย์ เมื่อวันที่ 4 กุมภาพันธ์ 2549 โจทก์ได้พูดในรายการนายกทักษิณ คุยกับประชาชน ทางสถานีวิทยุกระจายเสียงแห่งประเทศไทย เรื่องการลาออกจากตำแหน่งนายกรัฐมนตรีของโจทก์ โดยใช้ถ้อยคำไม่เหมาะสมต่อองค์พระมหากษัตริย์ เมื่อวันที่ 29 มิถุนายน 2549 โจทก์ได้พูดต่อข้าราชการชั้นผู้ใหญ่ที่ตึกสันติไมตรี ทำเนียบรัฐบาล ว่ามีผู้บารมีเหนือรัฐธรรมนูญมาก่อความวุ่นวายต่อระบอบประชาธิปไตยมากเกินไป จนทำให้นายมีชัย ฤชุพันธุ์ ได้ให้สัมภาษณ์สื่อมวลชนว่า การกระทำของโจทก์ทำให้ประชาชนเคลือบแคลงสงสัยว่าโจทก์ไม่ปกป้องต่อสถาบันพระมหากษัตริย์ นอกจากนี้ ร้อยตำรวจโท เชาวริน ลัทธศักดิ์ศิริ ก็ได้อภิปรายยอมรับต่อที่ประชุมสภา เมื่อวันที่ 5 กุมภาพันธ์ 2552 ว่า พรรคไทยรักไทย พรรคพลังประชาชน และพรรคเพื่อไทย มีความเชื่อมโยงกันเป็นเนื้อเดียวกัน เมื่อวันที่ 31 มกราคม 2552 มีการชุมนุมของกลุ่มคนเสื้อแดงหลายครั้งและมีการตั้งโต๊ะเสนอให้ยกเลิกประมวลกฎหมายอาญาข้อหาหมิ่นพระบรมเดชานุภาพ จากพฤติกรรมของโจทก์เป็นผลให้ พล.ต.อ.วิสิษฐ เดชกุญชร เขียนบทความลงในหนังสือพิมพ์ว่าโจทก์หลบหลู่ดูหมิ่นสถาบันพระมหากษัตริย์ นอกจากนี้ การที่จำเลยพูดให้สัมภาษณ์เมื่อวันที่ 3 ก.พ.2552 ว่า โจทก์คิดจะกลับมาเป็นประธานาธิบดี นั้นสืบเนื่องจากกรณีที่ โจทก์ได้พูดคุยกับผู้ร่วมสัมมนาว่า รัฐบาลประชาธิปัตย์เป็นเสือหิวเสือโหย ดังนั้น ตามที่จำเลยวิเคราะห์ถึงพฤติกรรมของโจทก์ แล้วสรุปว่าวันหนึ่งโจทก์จะกลับมาเป็นประธานาธิบดี จึงน่าเชื่อว่าจำเลยกล่าวไปโดยมีเจตนาว่ากล่าวตักเตือนโจทก์และคนเสื้อแดงมิให้กระทำการล่วงละเมิดต่อองค์พระมหากษัตริย์ จากสถานะของจำเลยจึงอยู่ในฐานะและมีสิทธิอันชอบธรรมที่จะแสดงความคิดเห็นหรือข้อความนั้นได้ การกระทำของจำเลยซึ่งเป็นการแสดงความคิดเห็นหรือข้อความโดยสุจริต จึงไม่มีมูลความผิดตามฟ้อง พิพากษายกฟ้อง เมื่ออ่านคดีนี้แล้ว น่าจะพอคาดเดา อะไรบางสิ่งบางอย่างได้เกี่ยวกับทิศทางของพรรคเพื่อไทยว่า ทำไมจึงขับเคลื่อนเรื่อง มาตรา112 และมาตรา 116 - 004,https://www.naewna.com/politic/612965,2021_11_02
ปะทะเดือด! ตร.บราซิลวิสามัญโจรปล้นธนาคาร 25 ศพ,2 พ.ย.64 สำนักข่าวต่างประเทศรายงานว่า ตำรวจ-ทหารบราซิลใช้มาตรการ เด็ดขาด วิสามัญโจรปล้นแบงก์ 25 ศพ หลังก่อเหตุอุกอาจใช้ปืนสงคราม ระเบิด บุกปล้นธนาคารพร้อมกัน 3 แห่งในเมืองอาราชาตูบา ทางภาคตะวันออกเฉียงใต้ของประเทศ แฉปะทะ 2 ระลอก ระลอกแรกถูกเป่าดับ 18 ศพ ก่อนขยายผลตามไปค้นรังโจรยิงกันอีกระลอก โจรร้ายตายเพิ่มอีก 7 ศพ ระทึกซ้ำพบกลุ่มโจรวางระเบิดทั่วเมืองอีก 14 ลูก สั่งปิดโรงเรียนและขอให้ประชาชนอยู่แต่ในบ้านจนกว่าจะเก็บกู้สำเร็จ หลังรับแจ้ง ตำรวจจากหลายฝ่ายไม่ว่าจะเป็นตำรวจจากหน่วยสวาท ตำรวจทางหลวง ร่วมกับสารวัตรทหาร รวมทั้งกองพันรบพิเศษ เข้าตรวจสอบที่เกิดเหตุและสกัดกั้นเส้นทางคนร้าย เกิดการปะทะกันอย่างดุเดือด 2 จุด จุดแรกคนร้ายเสียชีวิตทั้งสิ้น 18 ราย จากการสืบสวนขยายผลหลักฐานในที่เกิดเหตุ เจ้าหน้าที่บุกเข้าตรวจค้นที่บ้านกลุ่มคนร้ายที่คาดว่าใช้เป็นสถานที่ซุกซ่อนอาวุธ ผลการตรวจค้นเกิดการปะทะกันอีกระลอก คนร้ายเสียชีวิตเพิ่มอีก 7 ราย รวมคนร้ายเสียชีวิตทั้งสิ้น 25 ศพ ยึดอาวุธทั้งปืนระเบิด เสื้อเกราะจำนวนมาก และรถยนต์นานาชนิดที่ขโมยมาใช้ก่อเหตุอีก 10 คัน โดยไม่มีการเปิดเผยความสูญเสียหรือบาดเจ็บของเจ้าหน้าที่ ร้อยโท อเล็กซานเดร เกเดส หน่วยสารวัตรทหาร เผยกับสำนักข่าวโกลบอลนิวส์ว่า พบระเบิดอย่างน้อย 14 ลูกวางทั่วเมือง เชื่อได้ว่าระเบิดเหล่านี้มีระบบเซ็นเซอร์จุดชนวนความร้อนหรือความเคลื่อนไหว เหตุรุนแรงครั้งนี้ ทางการต้องสั่งปิดโรงเรียนในวันจันทร์ และขอให้ประชาชนอยู่แต่ภายในบ้านจนกว่าจะเก็บกู้ระเบิดสำเร็จ,https://www.naewna.com/inter/612964,2021_11_02
ถึงกับงง! 'รปภ.ศูนย์ราชการฯแจ้งวัฒนะ'หายเกลี้ยง คาดประท้วงบริษัทจ่ายเงินครึ่งเดียว,2 พ.ย.64 เมื่อเวลา 07.30 น. ที่อาคารบี ศูนย์ราชการฯ แจ้งวัฒนะ ผู้สื่อข่าวรายงานว่า เจ้าหน้าที่หน่วยงานต่างๆ ที่มีสำนักงานตั้งอยู่ภายในอาคารดังกล่าว และประชาชนที่มาติดต่อราชการทั้งไทยและต่างประเทศ ต้องแปลกใจกันไปตามๆ กัน เมื่อเดินผ่านประตูทางเข้า 1 - 4 ของชั้น 1 และ 2 ซึ่งปกติจะมีเจ้าหน้าที่รักษาความปลอดภัยปฏิบัติหน้าที่ในการตรวจตราและอำนวยความสะดวกรวมทั้งรักษามาตรการป้องกันโควิด-19 แก่ผู้มาติดต่อราชการ แต่ในเช้าวันนี้กลับไม่มี รปภ.ปฏิบัติงาน หรือบางประตูจะมีเหลือเพียงคนเดียวเท่านั้น สอบถามพนักงาน รปภ.รายหนึ่ง เปิดเผยว่า พนักงานส่วนใหญ่ลาหยุดพักผ่อนกันเกือบหมด เหลือมาทำงานวันนี้แค่เพียง 4 นาย จากปกติที่จะต้องอยู่ประจำจุดทุกประตูทางเข้า และพื้นที่ชานจอดรถผลัดละ 40 นาย ซึ่งนอกจาก รปภ.อาคารบีแล้ว ที่อาคารเอก็เช่นเดียวกัน เพราะเป็นพนักงาน รปภ.บริษัทเดียวกัน รับสัมปทานงานรักษาความปลอดภัย จากการสอบถามเจ้าหน้าที่นายหนึ่ง เปิดเผยว่า ได้รับทราบมาว่าพนักงาน รปภ.ลาหยุดงานวันนี้เกือบหมด คาดว่าสาเหตุมาจากไม่พอใจที่ถูกหักเงืนเดือนทุกคนๆ โดยไม่ทราบสาเหตุ ปกติเงินเดือนค่าจ้างต้องออกวันที่ 1 ของทุกเดือน แต่วานนี้เงินเดือนกลับไม่ออก ยังคิดว่าเดือนนี้จะไม่ได้ แต่เห็น รปภ.ที่มาทำงานบอกว่าได้คนละครึ่งเดือน แล้วเงินประกันสังคมที่หักเงินเดือนไปก็ไม่ยอมส่งสำนักงานประกันสังคม สอบถามก็ไม่ได้คำตอบ รปภ.บางคนที่ทำงานจนติดโควิด-19 ก็ไม่เหลียวแล ปล่อยให้รักษาตัวเองตามยถากรรม,https://www.naewna.com/local/612969,2021_11_02
‘ธนกร’ดีดปาก!‘หมอชลน่าน’ปฏิเสธรัฐดีลแลกล้มข้อพิพาท‘คิงส์เกต’เปิดเหมืองทองใหม่,"ธนกรแจง ชลน่านปัด รัฐไฟเขียว คิงส์เกต เปิดเหมืองทองใหม่ แลกเลื่อนแถลงคำชี้ขาดของอนุญาโตตุลาการ ย้ำคณะกรรมการดำเนินการระงับข้อพิพาทฯ เจรจาโดยยึดประโยชน์สูงสุดของประเทศเป็นหลัก เมื่อวันที่ 2 พฤศจิกายน 2564 นายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่ นพ.ชลน่าน ศรีแก้ว หัวหน้าพรรคเพื่อไทย ระบุว่า กรณีที่บริษัท คิงส์เกต คอนโซลิเดตเต็ด ลิมิเต็ด เจ้าของเหมืองอัครา เลื่อนการแถลงคำชี้ขาดของอนุญาโตตุลาการ กรณีที่ พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ใช้กฎหมายมาตรา 44 ที่ 72/2559 ของ คสช. ระงับการทำเหมืองแร่ทองคำชาตรี จากเดิมในวันที่ 31 ตุลาคม 2564 ที่ผ่านมา เป็นวันที่ 31 มกราคม 2565 โดยระหว่างนี้กำลังเตรียมการเปิดเหมืองทองคำชาตรี บริเวณรอยต่อของ จ.พิจิตร, จ.พิษณุโลก และ จ.เพชรบูรณ์นั้น แสดงให้เห็นว่ารัฐบาลกำลังมีการเจรจาแลกเปลี่ยนอะไรที่ไม่อยากให้ประชาชนรับทราบใช่หรือไม่ว่า ขณะนี้ทั้ง 2 ฝ่ายอยู่ระหว่างการเจรจาเพื่อหาข้อยุติร่วมกัน ซึ่งเป็นเรื่องปกติที่ต้องดำเนินการควบคู่ไปกับกระบวนการอนุญาโตตุลาการ ที่สำคัญ เป็นไปตามคำแนะนำของอนุญาโตตุลาการที่ต้องการให้ทั้ง 2 ฝ่ายเจรจากันเพื่อให้เกิดประโยชน์สูงสุดต่อทุกฝ่าย ซึ่งไม่ได้หมายความว่าประเทศไทยจะแพ้คดีในชั้นอนุญาโตตุลาการ เพราะหากคณะกรรมการดำเนินการระงับข้อพิพาทระหว่างราชอาณาจักรไทยกับบริษัท คิงส์เกต คอนโซลิเดเต็ด ลิมิเต็ด สามารถเจรจาจนได้ข้อยุติได้นั้น ย่อมจะเป็นผลดีมากกว่าการให้คณะอนุญาโตตุลาการออกคำชี้ขาด นายธนกร กล่าวอีกว่า ยืนยันว่า รัฐบาลชุดนี้จะรักษาประโยชน์ของชาติเป็นที่ตั้ง จะไม่ให้เกิดความเสียหายเหมือนกรณีทุจริตจำนำข้าวอย่างแน่นอน เพราะ พล.อ.ประยุทธ์กำชับหนักแน่นว่า จะไม่ปล่อยให้เกิดการทุจริตใดๆ ในรัฐบาลชุดนี้เด็ดขาด ทางที่ดี นพ.ชลน่านควรเรียกอดีตนายกฯ ของพรรคเพื่อไทยกลับมารับผิดชอบความผิดของตัวเองก่อนจะดีกว่า ถึงแม้จะอ้างว่าไม่ได้กระทำความผิดเอง แต่ก็ปล่อยให้รัฐมนตรีในรัฐบาลตัวเองทุจริต จนถูกศาลตัดสินจำคุกในที่สุด ขอให้เชื่อมั่นในการทำหน้าที่ของคณะกรรมการดำเนินการระงับข้อพิพาทฯ ซึ่งมีผู้เชี่ยวชาญจากหลากหลายหน่วยงาน ทั้งสำนักงานอัยการสูงสุด กระทรวงการต่างประเทศ กระทรวงยุติธรรม และสำนักงานการตรวจเงินแผ่นดิน ซึ่งถือว่ามีความเชี่ยวชาญด้านกฎหมายอย่างมาก และดำเนินการด้วยความรอบคอบ โดยยึดถือประโยชน์สูงสุดของประเทศเป็นหลักภายใต้กรอบของกฎหมาย นายธนกร กล่าว - 004",https://www.naewna.com/politic/612968,2021_11_02
ตึกอพาร์ตเมนต์กำลังก่อสร้างถล่มที่ไนจีเรีย ดับอย่างน้อย 4 ศพ,2 พ.ย.64 สำนักข่าวต่างประเทศรายงานว่าเกิดเหตุอาคารพังถล่มที่ประเทศไนจีเรีย ซึ่งอาคารหลังนี้มีความสูง 21 ชั้น อยู่ระหว่างการก่อสร้างเป็นที่พักอาศัยและสำนักงาน เจ้าหน้าที่จากสำนักงานจัดการสถานการณ์ฉุกเฉินในกรุงลากอส เร่งทำงานเพื่อค้นหาผู้ที่ติดอยู่ใต้ซากอาคาร ล่าสุดเจ้าหน้าที่พบผู้เสียชีวิต 4 คน แต่คาดว่าตัวเลขจะเพิ่มสูงขึ้น เนื่องจากมีรายงานว่าขณะเกิดเหตุมีคนทำงานอยู่ในอาคารประมาณ 50 คน ด้าน นายเฟมี อะเดรสินา ที่ปรึกษาพิเศษของประธานาธิบดีมูฮัมมาดู บูฮารี กล่าวว่า ประธานาธิบดีได้กล่าวแสดงความเสียใจต่อญาติพี่น้องของผู้เสียชีวิตจากโศกนาฏกรรมตึกถล่มในครั้งนี้ พร้อมสั่งการให้เจ้าหน้าที่เร่งดำเนินการกู้ภัยช่วยคนที่ติดอยู่ในซากตึกออกมาให้เร็วที่สุด. ทั้งนี้ เหตุอาคารถล่มเกิดขึ้นบ่อยครั้งในประเทศไนจีเรีย เนื่องจากปัญหาของวัสดุที่ใช้ในการก่อสร้างไม่ได้มาตรฐาน นอกจากนี้บริษัทก่อสร้างจำนวนมากไม่ยอมปฏิบัติตามกฎระเบียบด้านความปลอดภัย โดยหนึ่งในเหตุอาคารถล่มที่เลวร้ายที่สุดที่เคยเกิดขึ้นในไนจีเรีย เกิดขึ้นที่กรุงลากอสในปี 2557 มีผู้เสียชีวิตมากกว่า 100 คน,https://www.naewna.com/inter/612972,2021_11_02
ยังไม่ได้คุย! 'บิ๊กป้อม'ตอบปมร้อน'บิ๊กแป๊ะ' หลังถอนตัวชิงผู้ว่าฯกทม.,เมื่อเวลา 09.45 น.วันที่ 2 พฤศจิกายน 2564 ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) ให้สัมภาษณ์ถึงกรณีที่ พล.ต.อ.จักรทิพย์ ชัยจินดา ประกาศถอนตัวจากการเป็นว่าที่ผู้สมัครผู้ว่าราชการกรุงเทพมหานคร จากนี้พรรค พปชร.จะส่งใครอีกหรือไม่ว่า ยังๆ เมื่อถามว่า ได้พูดคุยกับ พล.ต.อ.จักรทิพย์ บ้างหรือยัง พล.อ.ประวิตร กล่าวว่า ยังๆ ไม่ได้คุย เมื่อถามว่า การที่ พล.ต.อ.จักรทิพย์ ประกาศถอนตัว แสดงว่ายังไม่ได้มาปรึกษาใช่หรือไม่ พล.อ.ประวิตร กล่าวว่า ยังๆ - 006,https://www.naewna.com/politic/612971,2021_11_02
ยิ้มออก! โควิดสมุทรสาคร'ลดลงแรงมาก' ติดเชื้อ31ราย-ไร้ผู้เสียชีวิต,"โควิดสมุทรสาคร 'ลดลงแรงมาก' เหลือแค่ 31 ราย ไร้ผู้เสียชีวิต 2 พ.ย.2564สาธารณสุขจังหวัดสมุทรสาครได้เปิดเผย ตัวเลขล่าสุดของผู้ติดเชื้อโควิด19 (1พย.2564)มีผู้ติดเชื้อรายใหม่ลดลงเหลือแค่31ราย อยู่ในโรงพยาบาล31รายไม่มีผู้เสียชีวิตอยู่ระหว่างการรักษาตัวในโรงพยาบาล704ราย รักษาหาย46ราย และอยู่ระหว่างการสังเกตอาการอีก426ราย การฉีดวัคซีนโควิด-19 ฉีดได้ 3,710 โดส เป็นเข็มที่ 1 จำนวน 284 โดส เข็มที่ 2 จำนวน 2,331 โดส เข็มที่ 3 จำนวน 1,095 โดส ยอดสะสมรวมได้ทั้งสิ้นจำนวน 1,384,167 โดส . 009",https://www.naewna.com/local/612975,2021_11_02
วอนตัวจริงรับผิด! ร้องสื่ออ้างตำรวจสลับตัวผู้ต้องหา เมาแล้วขับพุ่งชนร้านเสียหาย,"2 พฤศจิกายน 2564 ผู้สื่อข่าวประจำจังหวัดสุรินทร์รายงานว่า นายเพียร พูลเฉลียว ผู้เสียหาย อายุ 47 ปี ที่อยู่ 33/1 ม.5 ตำบลโคกกลาง อำเภอพนมดงรัก จังหวัดสุรินทร์ ได้เข้าร้องเรียนต่อผู้สื่อข่าวเพื่อขอความเป็นธรรม ว่าเมื่อวันที่ 1 มกราคม 2564 เวลาประมาณ 04.00 น. ที่ถนนสายพนมดิน-บักดอก ตำบลจีกแดก อำเภอพนมดงรัก จังหวัดสุรินทร์ ได้มีรถยนต์เก๋ง ยี่ห้อมิตซูบิชิ สีขาว หมายเลขทะเบียน 1กข 6372 กรุงเทพมหานครเฉี่ยวชนกับประตู และรถเสียหลักเข้าไปในบ้านที่อยู่ข้างทางริมถนนเป็นเหตุให้ได้รับความเสียหาย โดยมีนายสุริยะ เป็นผู้ขับขี่รถยนต์เก๋งคันดังกล่าว โดยนายเพียร ผู้เสียหายเป็นผู้เช่าบ้านที่เสียหาย ในวันเกิดเหตุผู้เสียหายไม่ได้อยู่ที่บ้าน โดยไปทำธุระที่อำเภอหนองกี่ ได้มีโทรศัพท์จากนายสุริยะ โทรศัพท์มาบอกว่า 'ได้ขับรถชนบ้านพังให้มาดู' ผู้เสียหายจึงได้ขับรถยนต์กลับมา และได้บันทึกภาพในที่เกิดเหตุพร้อมกับภาพนายสุริยะ ที่อยู่ในอาการเมา พร้อมกับได้บอกว่าจะดูแลค่าเสียหายให้ จากนั้นผู้เสียหาย ก็ไม่ได้คิดอะไร ต่อมาได้มีตำรวจ สว.สอบสวน สภ.พนมดงรัก จังหวัดสุรินทร์ ได้ให้ผู้เสียหายมาเซ็นชื่อให้กับนายสุริยะ เพื่อจะนำรถยนต์เก๋งออกมาซ่อม ซึ่งผู้เสียหายไม่ได้อ่านบันทึกประจำวัน จึงไม่ได้เอะใจอะไร พอนานหลายเดือนไม่เห็นนายสุริยะ ติดต่อมาเรื่องจะดูแลค่าเสียหายให้ จึงได้โทรศัพท์เข้าไปถามกับนายสุริยะ กลับได้รับคำตอบจากภรรยาของนายสุริยะ ว่าจะทำอะไรก็ทำเพราะทำอะไรตนไม่ได้หรอก อ้างว่าตนได้เสียเงินให้ตำรวจไปแล้ว 10,000 บาท ผู้เสียหาย จึงได้นำบันทึกประจำวันมาอ่านถึงรู้ว่าทางตำรวจสภ.พนมดงรัก จังหวัดสุรินทร์ เจ้าของคดีได้สลับผู้ขับขี่รถยนต์เก๋งเป็นชื่อนายบุญจันทร์ มีศักดิ์เป็นพ่อของนายสุริยะ ซึ่งไม่เคยรู้จักและพูดคุยกัน จากนั้นผู้เสียหายได้ทำหนังสือร้องขอความเป็นธรรมไปยังนายอำเภอพนมดงรัก, ผู้บังคับการตำรวจภูธรจังหวัดสุรินทร์, ผู้บัญชาการตำรวจภูธร ภาค 3 , และผู้บัญชาการตำรวจแห่งชาติ มีข้อความให้ตรวจสอบตำรวจดังกล่าวพร้อมกับให้รื้อคดีมาสอบสวนใหม่ โดยเมื่อวันที่ 1 มกราคม 2564 นายสุริยะ อายุ 25 ปี บ้านศรีสวาย ตำบลจีกแดก อำเภอพนมคงรัก จังหวัดสุรินทร์ ขับรถยนต์ ทะเบียน 1 กข 6372 กรุงเทพมหานคร ขณะเมาสุรา ชนบ้านเช่าของข้าพเจ้า ซึ่งอยู่ห่างจากถนนประมาณ 20 เมตร เลขที่ 145 หมู่ 10 บ้านทานตะวัน ตำบลจีกแดก อำเภอพนมดงรัก จังหวัดสุรินทร์ เป็นเหตุให้บ้าน และทรัพย์สินของข้าพเจ้าเสียหายหลายรายการ มีตำรวจ สว.สอบสวน สภ.พนมดงรัก จังหวัดสุรินทร์ ไปตรวจสอบที่เกิดเหตุและเป็นพนักงานสอบสวนที่รับผิดชอบ ต่อมามีการตกลงกัน บริษัทที่รับประกันภัยรถยนต์ 1กข 6372 กรุงเทพมหานคร ชำระค่าเสียหายแก่ ข้าพเจ้าเพียง 50,000 บาท (ห้าหมื่นบาทถ้วน) ไม่เพียงพอต่อค่าเสียหายที่เกิดขึ้น ได้สอบถามกับนายสุริยะก็นิ่งเฉย และติดต่อทางโทรศัพท์ไม่ได้ สอบถามไปยังตำรวจสว.สอบสวน สภ.พนมดงรัก จังหวัดสุรินทร์ เพื่อให้เรียกนายสุริยะ มาพูดคุยเพื่อให้ชดใช้ค่าเสียหายที่เคยตกลงไว้ แต่เจ้าหน้าที่ตำรวจ แจ้งว่าไม่สามารถติดต่อให้นายสุริยะ มาชดใช้ให้ได้ และยังพูดอีกว่า 'คุณได้จากประกันภัย แล้วคุณจะเอาอะไรอีก จะเอาทุกทางเลยหรืออย่างไร' และเหตุนี้พนักงานสอบสวนได้เปรียบเทียบปรับ นายบุญจันทร์ บิดาของนายสุริยะ โดยที่นายบุญจันทร์ ไม่ใช่คนขับรถ ขณะเกิดเหตุแต่อย่างใด หากข้าพเจ้าฟ้องร้องค่าเสียหายก็อาจแพ้คดีได้อย่างแน่นอน จึงเรียนมาเพื่อขอความเป็นธรรมและ ขอให้ดำเนินคคีกับนายสุริยะ จนถึงที่สุด ทั้งดำเนินการทางวินัยหรือทางอาญากับนายตำรวจดังกล่าวด้วยเพื่อมิให้เป็นเยี่ยงอย่างกับข้าราชการตำรวจคนอื่นและธำรงไว้ซึ่งเกียรติศักดิ์ของสำนักงานตำรวจแห่งชาติต่อไป นายเพียร พูลเฉลียว ผู้เสียหาย กล่าวว่า ตนเรียกร้องความเป็นธรรม อยากให้ผู้กระทำผิดมาชดใช้ค่าเสียหายให้กับตน ในส่วนที่เขาจะต้องเสีย แต่เขาไม่กลับมารับผิดชอบ ทางด้านผู้เสียหายที่ตนพบนั้นไม่ใช่คนเดียวกันที่พบครั้งแรกในที่เกิดเหตุ คนละคนซึ่งตนมาดูที่หลังแล้ว น่าจะสลับคนขับเพราะไม่ใช่คนที่โทรศัพท์มาแจ้งตนคือนายสุริยะแจ้งว่า เป็นคนขับชนบ้านตน พร้อมกับยังรับว่าเมาพึ่งมาจากงานเลี้ยงวันปีใหม่ แต่พอมาดูสำนวนที่หลังพบว่าเป็นนายบุญจันทร์ คาดว่าน่าจะเป็นพ่อของนายสุริยะ โดยเป็นคนละคนกัน ที่เกิดเหตุมาตนไม่เคยได้คุยกับนายบุญจันทร์สักครั้งเลย พร้อมกันนี้นายบุญจันทร์ ไม่เคยมายุ่งเกี่ยวเลย จะมีแต่นายสุริยะ ที่คอยโทรศัพท์และจัดการทุกอย่าง ตนได้มาร้องเรียนกับการมารับผิดชอบคือร้องไปที่นายอำเภอพนมดงรัก , ผู้บังคับการตำรวจภูธรจังหวัดสุรินทร์ , ผู้บัญชาการตำรวจภูธร ภาค 3และผู้บัญชาการตำรวจแห่งชาติ ร้องไปเมื่อต้นเดือนตุลาคม ที่ตนต้องร้อง เพราะรู้สึกว่าผู้ต้องหาคนละคนกัน คือต้องขอร้องรื้อคดีใหม่ ตนอยากฝากถึงผู้บังคับบัญชาหรือผู้ใหญ่ที่เกี่ยวข้องให้ช่วยตนด้านคดีด้วยและให้ความเป็นธรรมต่อตนด้วย 'ตนดูแล้วมันไม่ถูกต้อง พร้อมกันนี้ตนขอฝากเรื่องสลับตัว หรือเปลี่ยนตัวผู้ต้องหาด้วย เพราะมันไม่ถูกต้อง ซึ่งตนดูแล้วมันผิดคน มันคนละคน ที่เป็นคนขับรถยนต์เก๋งคันดังกล่าว โดยที่ ตำรวจทำคดีแล้วไม่เคยสอบถามตนเลยว่า คนนั้นขับคนนี้ขับโดยตนไม่ได้รับรู้อะไรเลย ซึ่งผมไม่เคยรู้จักกับนายบุญจันทร์ว่าเป็นใคร แต่เป็นนายบุญจันทร์เป็นคนขับรถยนต์เก๋ง ทั้งๆที่นายสุริยะ เป็นคนโทรศัพท์ไปบอกตนเองว่าเป็นคนขับรถยนต์เก๋งแล้วยังบอกว่าเมาอีกด้วย' ล่าสุดวันนี้ทีมข่าวได้นำผู้เสียหายเข้าพบพนักงานสอบสวนพร้อมกับลงบันทึกประจำวันไว้เรื่องนายเพียร พูลเฉลียว อายุ 47 ปี ที่อยู่ 33/1 ม.5 ต.โคกกลาง อ.พนมดงรัก จ.สุรินทร์ ได้มาติดต่อสอบถามความคืบหน้า กรณีตรวจสอบข้อเท็จจริง เรื่องร้องเรียน อุบัติเหตุรถยนต์ชนบ้านเช่าเมื่อวันที่ 1 ม.ค. 2564 ซึ่ง ภจว.สุรินทร์ ได้สั่งการให้ตรวจสอบข้อเท็จจริง ความละเอียดแจ้งอยู่แล้วนั้น พ.ต.ท.วีระชัย ประทุมชาติ รองผกก.(สอบสวน) ได้อธิบายให้ฟังว่า ได้ดำเนินการตรวจสอบข้อเท็จจริงไปยัง ผบก.ภจว.สุรินทร์ ในวันที่ 3 พ.ย. 64 นี้ โดยเรื่องนี้เป็นอำนาจของ ผบก.กจว.สุรินทร์ พิจารณาสั่งการนายเพียร ทราบและเข้าใจดีแล้ว จึงบันทึกไว้หลักฐานต่อไป. 012",https://www.naewna.com/local/612970,2021_11_02
โปรดเกล้าฯแต่งตั้งข้าราชการฝ่ายศาลปกครอง จำนวน 3 ราย,เมื่อวันที่ 2 พฤศจิกายน 2564 ผู้สื่อข่าวรายงานว่า วานนี้ (1 พ.ย.) เว็บไซต์ราชกิจจานุเบกษา เผยแพร่ประกาศสำนักนายกรัฐมนตรี เรื่อง แต่งตั้งข้าราชการฝ่ายศาลปกครอง ความว่า มีพระบรมราชโองการโปรดเกล้าโปรดกระหม่อมแต่งตั้งข้าราชการฝ่ายศาลปกครอง สังกัดสำนักงานศาลปกครอง ให้ดำรงตำแหน่งประเภทวิชาการระดับทรงคุณวุฒิ จำนวน 3ราย ดังนี้ 1.นายเจตน์ สถาวรศีลพร ผู้อำนวยการสำนักกฎหมาย ดำรงตำแหน่ง ที่ปรึกษาสำนักงานศาลปกครอง (พนักงานคดีปกครองทรงคุณวุฒิ) 2.นางจิตผ่อง อภัยสันติพงษ์ ผู้อำนวยการสำนักบังคับคดีปกครอง ดำรงตำแหน่ง ที่ปรึกษาสำนักงานศาลปกครอง (พนักงานคดีปกครองทรงคุณวุฒิ) 3.นายชำนาญ ทิพยชนวงศ์ ผู้อำนวยการสำนักบริหารกลาง ดำรงตำแหน่ง ที่ปรึกษาสำนักงานศาลปกครอง (เจ้าหน้าที่ศาลปกครองทรงคุณวุฒิ) ทั้งนี้ ตั้งแต่วันที่ 1ตุลาคม พ.ศ.2564 เป็นต้นไป ประกาศ ณ วันที่ 29 ตุลาคม พ.ศ.2564 ผู้รับสนองพระบรมราชโองการ พลเอก ประยุทธ์ จันทร์โอชา นายกรัฐมนตรี - 006,https://www.naewna.com/politic/612977,2021_11_02
ททท.เลยคาดเปิดเมืองเชียงคานรับนักท่องเที่ยวทำเงินสะพัดกว่า 100 ล้าน,"ที่บริเวณลานวัฒนธรรมริมโขง หน้าวัดท่าคก อ.เชียงคาน จ.เลย วันที่ 1 พ.ย.64 ที่ผ่านมา ได้มีพิธีเปิดงาน ท่องเที่ยวสุขใจ ไปเลยเชียงคาน ซึ่งมีหน่วยงานทั้งภาครัฐ เอกชน และผู้ประกอบการท่องเที่ยว ต่างขานรับการเปิดเมืองเลย และ Sandbox เชียงคาน พร้อมรองรับนักท่องเที่ยวชาวไทยและต่างชาติ หวังกระตุ้นเศรษฐกิจของจังหวัดให้กลับมาคึกคักภายหลังทรุดหนักจากพิษโควิด - 19 โดยมีนายชัยธวัช เนียมศิริ ผู้ว่าราชการจังหวัดเลย เป็นประธานในพิธีเปิดงาน พร้อมทั้งนายแพทย์ปราโมทย์ เสถียรรัตน์ รักษาการในตำแหน่งผู้ตรวจราชการกระทรวงสาธารณสุข เขตสุขภาพที่ 8 นายสมชาย ชมภูน้อย ผู้อำนวยการภูมิภาค ภาคตะวันออกเฉียงเหนือ การท่องเที่ยวแห่งประเทศไทย(ททท.) เข้าร่วมงาน นายชัยธวัช เนียมศิริ ผู้ว่าราชการจังหวัดเลย กล่าวว่า กิจกรรมดังกล่าวเป็นกิจกรรมเปิดเมืองเลย ภายใต้โครงการ Sandbox เชียงคาน เพื่อรองรับนักท่องเที่ยวชาวต่างประเทศและนักท่องเที่ยวชาวไทย เป็นการเปิดฤดูกาลท่องเที่ยวในรูปแบบใหม่ หรือ New normal คู่ขนานไปกับการป้องกันการแพร่ระบาดโรคโควิด-19 ซึ่งจังหวัดเลยได้นำเอาแนวทางการทำ sandbox ของสาธารณสุขมาปรับใช้ทั้งจังหวัด โดยจัดทำคู่มือมาตรฐานการท่องเที่ยวของจังหวัด โดยผู้ประกอบการท่องเที่ยวทุกกลุ่มจะต้องถือปฏิบัติในแนวทางเดียวกัน ซึ่งขณะนี้กำลังเร่งทำคู่มือแจกจ่ายไปยังผู้ประกอบการท่องเที่ยวทั้ง 14 อำเภอ แต่ถ้าหากเปิดแล้วยังพบการแพร่ระบาดของโรคกลับมารุนแรง ทางจังหวัดเลยก็มีความพร้อมและแผนรองรับสามารถแก้ไขได้ทันท่วงที เพราะเราได้มีมาตรการรองรับกำหนดในคู่มืออยู่แล้ว อาทิ เตรียมการด้านสถานที่รองรับผู้ป่วยทุกรูปแบบ โดยนักท่องเที่ยวที่เดินทางมาจังหวัดเลย ไม่ต้องกักตัว แต่ต้องฉีดวัคซีนมาแล้วครบ 2 เข็ม และมีผลตรวจโควิดเป็นลบไม่เกิน 72 ชั่วโมง นำมาแสดงต่อเจ้าหน้าที่ แต่ถ้าหากไม่มีทั้งสองอย่างก็สามารถรายงานตัวต่อเจ้าหน้าที่ภายใน 3 ชั่วโมง หลังจากเดินทางมาถึงที่พัก และจะมีบริการตรวจโควิดให้ ถ้าผลเป็นลบก็สามารถเที่ยวได้ตามปกติ แต่ถ้ามีผลเป็นบวกก็เข้าสู่กระบวนการรักษา ซึ่งจังหวัดเลยมีบุคลากรทางการแพทย์ พร้อมอุปกรณ์เครื่องมือเพียงพอมีการรักษาพยาบาลที่ได้มาตรฐานของกระทรวงสาธารณสุข ด้านนายจริยาทร สูหู่ ผู้อำนวยการสำนักงาน การท่องเที่ยวแห่งประเทศไทย (ททท.) สำนักงานเลย กล่าวว่า ตามที่จังหวัดเลยได้กำหนดเปิดเมืองและโครงการ Sandbox Chiang Khan เปิดเมืองเชียงคาน นั้น ททท.สำนักงานเลย มีหน้าที่รับผิดชอบในด้านการประชาสัมพันธ์รณรงค์ให้ผู้ประกอบการธุรกิจท่องเที่ยวจังหวัดเลย ให้ได้รับมาตรฐาน SHA หรือ Amazing Thailand Safety & Health Administration มีชื่อเต็มในภาษาไทยว่า โครงการยกระดับอุตสาหกรรมท่องเที่ยวไทยมาตรฐานความปลอดภัยด้านสุขอนามัย โดยเมืองเชียงคานมีผู้ประกอบการจำนวน 32 ราย และรวมทั้งจังหวัดเลย 77 ราย ได้รับมาตรฐาน SHA ไปแล้ว ทาง ททท.เลยคาดว่าในระหว่างวันที่ 1-30 พ.ย.64 ซึ่งเป็นการเปิดการท่องเที่ยวเมืองเชียงคานและจังหวัดเลย ในระยะที่ 1 นั้น คาดว่าจะมีนักท่องเที่ยวทั้งชาวไทยและต่างประเทศ เดินทางเข้าสู่เมืองเลยกว่า 100,000 คน และจะทำให้มีเม็ดเงินสะพัดในพื้นที่กว่า 100 ล้านบาท นายจริยาทร กล่าว",https://www.naewna.com/likesara/612974,2021_11_02
ยิปซีพยากรณ์ดวงรายวัน ประจำวันอังคาร 2 พฤศจิกายน​ 2564,ท่านที่เกิดวันอาทิตย์ อิทธิพลของไพ่ 3 ถ้วย (Three of Cups )วันนี้ความรักเริ่มดีขี้นหลังจากมีเหตุทะเลาะกันบ่อยๆ​เงินทองเริ่มเดินสะพัด ลาภลอยพอได้อยู่​ทำให้หายเครียดกังวลใจ งานทำได้ดีสมดังที่ขยันขันแข็งตลอดมา กิจการส่วนตัวเดินหน้าไปได้ในยามวิกฤติ ท่านที่เกิดวันจันทร์ อิทธิพลของไพ่ 8 ถ้วย (Eight of Cups)วันนี้เครียดจัดกับคนรักเหตุเพราะมีปัญหากันด้วยความหึงหวง เล่นเอาหงุดหงิด​ใจทั้งวัน เงินทองเข้ามาแต่ก็ไม่ค่อยพอใช้ ส่วนการเสี่ยงจงอย่าริเพราะไม่มีโชค งานแม้ผลงานจะค่อนข้างดี แต่ให้ระวังเรื่องส่วนตัวจะเป็นจุดอ่อน ท่านที่เกิดวันอังคาร อิทธิพลของไพ่กงล้อมหาสมบัติ (Wheel of Fortune)วันนี้รักที่มีปัญหาบ่อยๆจะปรับความเข้าใจกัน ได้ทำให้ชีวิตลัลล้าหายเครียดเสียที งานโดดเด่นผลงานดีแก้ไขปัญหาได้สำเร็จ ค้าขายคล่องเม็ดเงินมากขึ้น โชคลาภมาเยือนแม้ไม่ใช่ก้อนใหญ่ แต่ทำให้หมุนเงินได้คล่อง ท่านที่เกิดวันพุธ อิทธิพลของไพ่ 2 ถ้วย (Two of Cups)วันนี้ความรักดำเนินไปได้ด้วยดี เพราะต่างปรับความเข้าใจกัน เงินทองคล่องมือมีโชคลาภการเสี่ยง งานส่วนตัวไปได้มีงานใหญ่เข้ามาให้ลุ้น ส่วนที่ทำงานประจำผลงานน่าพอใจสมกับความมุมานะของเรา ท่านที่เกิดวันพฤหัสบดี อิทธิพลของไพ่ 9 ดาบ (Nine of swords)วันนี้เครียดจัดกับงานที่เคลียร์ไม่ตก งานอิสระปัญหาเกิดเพราะข้อสัญญา ความรักมีปัญหาบ้างเหตุเพราะอารมณ์ของเราเอง เงินทองให้ระวังหนี้สินเก่าจะโดนทวงถามอย่างไม่คาดคิด ท่านที่เกิดวันศุกร์ ของไพ่ราชินีถือเหรียญ (Queen of Pentacles)วันนี้เงินทองคล่องมือมีลาภลอยมาเยือน คนเป็นเจ้าหนี้จะได้เงินคืนมาอย่างไม่คาดฝัน ความรักให้ระวังเวลาและคำพูด งานเด่นเกินคาดคิด ค้าขายเริ่มดีขึ้นน่าพอใจ ท่านที่เกิดวันเสาร์ อิทธิพลของไพ่โลก (The World) วันนี้คนโสดจะพบคนถูกใจในโลกออนไลน์ ทำให้ชีวิตลั้ลลาสดใส เงินทองเริ่มเดินสะพัดบางรายมีลาภลอยเข้ามาอย่างไม่คาดฝัน ด้านการงานทำงานที่รับผิดชอบได้ออกมาลุล่วง และคนทำงานอิสระกิจการไปได้ดีขึ้น ............................................................... ท่านผู้อ่านที่มีความประสงค์ต้องการปรึกษา เรื่องดวงชะตาเป็นการส่วนตัวกับอาจารย์กิติคุณพลวัน สอบถามรายละเอียดเพิ่มเติมได้ที่094-6298799,https://www.naewna.com/lady/612978,2021_11_02
"สั่งปิด'เซี่ยงไฮ้ดิสนีย์แลนด์'ชั่วคราว เร่งตรวจกลุ่มเสี่ยงโควิด 30,000 คน","2 พ.ย.64 สำนักข่าวต่างประเทศรายงานว่าสำนักงานสาธารณสุขแห่งเทศบาลนครเซี่ยงไฮ้สั่งปิดสวนสนุกเซี่ยงไฮ้ ดิสนีย์แลนด์ เป็นเวลา 2 วัน คือระหว่างวันที่ 1-2 พ.ย.นี้ เป็นอย่างน้อย เนื่องจากหนึ่งในผู้ที่เข้ามาใช้บริการ เมื่อวันที่ 31 ต.ค. มีผลตรวจคัดกรองโรคโควิด-19 เป็นบวก นอกจากนั้นทางการเซี่ยงไฮ้ยังได้ตรวจหาเชื้อโควิด-19 ให้กับนักท่องเที่ยวกว่า 33,000 คนที่มาเที่ยว เซี่ยงไฮ้ ดิสนีย์แลนด์ รวมทั้งดิสนีย์แลนด์ ทาวน์ ก่อนพวกเขาเหล่านี้จะสามารถออกจากสวนสนุกชื่อดังแห่งนี้ได้ โดยคาดว่าทางการจีนจะสั่งปิด เซี่ยงไฮ้ ดิสนีย์แลนด์ เป็นเวลาอย่างน้อย 2 วัน จนถึงวันอังคารที่ 2 พ.ย. ทั้งนี้ รัฐบาลจีนได้ใช้มาตรการคุมเข้มอย่างมากในการสกัดการแพร่ระบาดของโรคโควิด-19 โดยยึดหลัก 'Zero Covid' หรือโควิดต้องเป็นศูนย์ ในขณะที่จีนได้หวนกลับมาพบผู้ติดเชื้อโควิด-19 ตั้งแต่หลายสัปดาห์ที่ผ่านมา ทำให้ต้องสั่งล็อกดาวน์ปิดหลายเมืองในหลายมณฑล โดยเฉพาะทางภาคเหนือของประเทศ",https://www.naewna.com/inter/612982,2021_11_02
สลดเด็กชายหญิงขี่จยย.ไปโรงเรียน ชนท้ายพ่วงจอดข้างทาง สาหัส2ตาย1,"2 พฤศจิกายน 2564 ผู้สื่อข่าวรายงานว่า เวลา 07.00 น. พ.ต.ท.สมเกียรติ รวมเงิน พงส.สภ.เมืองน่านได้รับแจ้งจากศูนย์วิทยุ 191 ตำรวจภูธรจังหวัดน่าน แจ้งว่ามีเหตุรถจักรยานยนต์ชนท้ายรถพ่วงที่จอดอยู่ริมไหล่ถนนบริเวณหน้าสำนักงานชลประทานน่าน ระหว่าง กม.ที่ 3 ถนนสายน่าน - บ้านหลวง ฝั่งขาเข้าเมืองน่าน บ้านค่าใหม่ชัยเจริญ หมู่ 11 ตำบลไชยสถาน อำเภอเมืองน่าน จังหวัดน่าน จึงรุดไปตรวจสอบในที่เกิดเหตุพบจนท.กู้ชีพกู้ภัยอบต.ไชยสถาน จนท.อาสาชุดเหยี่ยวฟ้า ทีมกู้ชีพศูนย์นเรนทรน่านและจนท.มูลนิธิเพื่อผู้ยากไร้และศพไร้ญาติจังหวัดน่าน องค์กรสาธารณประโยชน์ (กู้ภัยอัศวินม้าขาว) กำลังให้ความช่วยเหลือปฐมพยาบาลในเบื้องต้นกับผู้ประสบอุบัติเหตุ จำนวน 3 ราย เป็นชาย 1 หญิง 2 ชื่อนายปภินวิทย์ ลีสวัสดิ์วงศ์ ,นางสาวธนาภา พัฒนาพูลผล และนางสาวพสินี ตั้งธนายศ ผู้ได้รับบาดเจ็บสาหัสเป็นหญิง 2 รายซึ่งเป็นเด็กนักเรียนโรงเรียนศรีสวัสดิ์วิทยาคาร ทั้งหมด 3 คน ชนเผ่าตำบลสะเนียน อำเภอเมืองน่าน จังหวัดน่าน เจ้าหน้าที่กู้ภัยปฐมพยาบาลในเบื้องต้นก่อนนำส่งโรงพยาบาลน่านและนางสาวพสินี ตั้งธนายศ เสียที่โรงพยาบาลน่าน ในเวลาต่อมา จากการตรวจสอบในที่เกิดเหตุพบ 1.รถยนต์บรรทุกพ่วง ยี่ห้อ volvo แม่ทะเบียน 70-5704 นครสวรรค์ ตัวลูกทะเบียน70-6919 นครสวรรค์ ซึ่งมีนายนฤชิต เมืองแสน อายุ 46 ปี บ้านเลขที่ 97 หมู่ 8 ตำบลกาดหลวง อำเภอท่ายาง จังหวัดเพชรบุรี ที่จอดหน้าคันที่ 2.รถคันที่เกิดเหตุเป็น รถยนต์บรรทุกพ่วง ยี่ห้อ volvo แม่ทะเบียน 70-4252 นครสวรรค์ ตัวลูกทะเบียน 70-4771 นครสวรรค์ นายบุญเรือง ค้ำคูณ อายุ 49 ปี บ้านเลขที่ 80 หมู่ 11 ตำบลถนนหัก อ.นางรอง จ.บุรีรัมย์ เป็นคนขับรถคันที่เกิดเหตุแตะพบจักรยานยนต์ ยี่ห้อ honda wave 100 สีน้ำเงิน 1 กฌ 8077 น่าน และจักรยานยนต์ yamaha fino สีม่วง ทะเบียน 1 กฒ 1637 ชลบุรี สภาพด้านหน้าพังยับทั้ง 2 คัน อยู่ท้ายรถยนต์บรรทุกพ่วง พบว่ารถจักรยานยนต์ทั้ง 2 คันชนมุมขวาท้ายรถบรรทุกพ่วงที่จอดอยู่บนไหล่ทาง จากการสอบถามนายบุญเรือง ค้ำคูณ และ นายนฤชิต เมืองแสน ทั้ง 2 คน เล่าว่า ตนเองขับรถบรรทุกพ่วงมาจากจังหวัดแพร่ เพื่อที่จะไปส่งของที่ สปป.ลาว และได้ขับมาจอดที่เกิดเหตุเพื่อทำภารกิจส่วนตัว(ล้างหน้าแปรงฟัน)มาเป็นครอบครัวก่อนที่จะขับรถไปต่อจุดหมายได้มองเห็นรถจักรยานยนต์ทั้ง 2 คัน โดยมีรถจยย.คันสีน้ำเงิน คนขับเป็นหญิงมีผู้ชายซ้อนท้าย พุ่งชนก่อนและมีรถ จยย.คันสีม่วงมีผู้หญิงขับตามหลัง ได้พุ่งชนตรงมุมท้ายกระบะรถบรรทุกพ่วงอย่างแรง จนกระเด็นตกมากองอยู่กับพื้น พวกตนจึงได้ออกมาให้ช่วยเหลือพร้อมกับแจ้ง 191 , 1669 และประกันภัยเพื่อให้มาช่วยเหลือผู้ได้รับบาดเจ็บและได้ย้ายรถ จยย.ที่ชนกระเด็นไปอยู่กลางถนนเข้ามาอยู่ริมไหล่ทางเพื่อป้องกันอุบัติเหตุซ้ำซ้อนจนเจ้าหน้าที่ตำรวจมาตรวจสอบในที่เกิดเหตุดังกล่าว พ.ต.ท.สมเกียรติ รวมเงิน พงส.สภ.เมืองน่าน สันนิษฐานในเบื้องต้นว่า คาดผู้ได้รับบาดเจ็บและผู้เสียชีวิตเป็นนักเรียนหญิงได้เสียในเวลาต่อมา น่าจะขับขี่รถออกจากบ้านเพื่อไปโรงเรียน เมื่อมาถึงจุดเกิดเหตุมองไม่เห็นรถบรรทุกพ่วงที่จอดบนไหล่ทาง ประกอบกับแสงพระอาทิตย์ส่องตาจึงทำให้มองไม่เห็นรถที่จอดอยู่ จึงได้บันทึกภาพและทำแผนที่เกิดเหตุไว้เป็นหลักฐานแล้วเดินทางสอบถามผู้ได้รับบาดเจ็บที่โรงพยาบาลน่านเพื่อสอบถามการเกิดอุบัติเหตุในครั้งนี้ต่อไป . 012",https://www.naewna.com/local/612979,2021_11_02
‘นิพิฏฐ์’ กราบนมัสการ!พระสงฆ์สาวกแห่งองค์สมเด็จพระสัมมาสัมพุทธเจ้า,เมื่อวันที่ 2พฤศจิกายน 2564 นายนิพิฏฐ์ อินทรสมบัติ อดีต ส.ส.พัทลุง พรรคประชาธิปัตย์ (ปชป.) โพสต์ข้อความต่อเนื่องผ่านเฟซบุ๊กส่วนตัว ว่ากราบนมัสการพระคุณเจ้าทุกรูป ได้โปรดรับพิจารณาปรับเปลี่ยนวิธีเผยแผ่ธรรม -เกล้ากระผม เขียนบันทึกนี้ เพื่อส่งถึงพระคุณเจ้าทุกรูปที่เป็นสาวกแห่งองค์สมเด็จพระสัมมาสัมพุทธเจ้า ผู้เผยแผ่คำสอนแก่เวไนยสัตว์ เกล้ากระผมหวังว่า พระคุณเจ้าจะได้รับไว้พิจารณาตามสมควรแก่เหตุ หากการใดเป็นการอันไม่สมควร ก็เพราะเหตุเกล้ากระผมเป็นผู้มีปัญญาน้อย ขอพระคุณเจ้าโปรดเมตตาใช้ขันติธรรม เมตตาธรรม และพรหมวิหารธรรมยกโทษให้เกล้ากระผม -ในระยะหลัง พระคุณเจ้าบางรูปได้ใช้วิธีสั่งสอนอุบาสก อุบาสิกา ด้วยวิธีพิสดาร และเกล้าฯ ฟังแล้วเกิดความไม่สบายใจ ด้วยเห็นว่าอาจไม่ตรงตามแนวแห่งสงฆ์เถรวาท เกล้าฯเห็นว่า ท่ามกลางสังคมที่มีความขัดแย้งนั้น ธรรมะของพระพุทธองค์เท่านั้นที่จะบรรเทาความทุกข์ในใจของประชาชนได้ แต่ครั้นพอเกล้าฯ เห็นวัตรปฏิบัติของพระคุณเจ้าบางรูป กลับทำให้เกล้าฯเกิดความหม่นหมองขึ้นมาอีก เนื่องด้วยเกล้าฯผู้มีปัญญาน้อย เห็นว่า พระคุณเจ้าบางรูปผู้มีความรู้สูง มิได้นำคำสั่งสอนของพระพุทธองค์มาสั่งสอน แต่พระคุณเจ้ากลับแสวงหาความสุขเสียเอง จากยอดไลฟ์ในสื่อโซเชี่ยล พระคุณเจ้ามัวเมา หลงระเริงในกลเกมส์ของสื่อโซเชี่ยล ยอดไลฟ์ยิ่งมากดูเหมือนพระคุณเจ้ามีความสุข หัวเราะสนุกสนาน แต่การนั้นกลับทำให้เกล้ากระผมเศร้าหมองด้วยเห็นว่า การนั้นมิได้เจือปนด้วยคำสอนอันบริสุทธิ์แห่งองค์พระสัมมา และมิได้ตรงตามคำสอนแห่งพุทธเถรวาทอันได้ประกาศมาในสยามประเทศ อันจะนำมาซึ่งความผิดเพี้ยนในคำสอนแห่งพุทธเถรวาท ซึ่งสยามประเทศของเราได้รักษาไว้อย่างเคร่งครัดไม่ผิดเพี้ยนจากพระไตรปิฎกแม้แต่ถ้อยคำเดียว นับแต่กาลที่พระพุทธองค์เสด็จดับขันธปรินิพพานนับเนื่องมาได้ถึง 2564 ปี -เกล้ากระผมเห็นว่า สงฆ์สาวกบางรูปเสียอีก เป็นผู้สร้างสังฆเภทให้เกิดขึ้นในหมู่สงฆ์ และชักนำเยาวชนผู้ยังอ่อนด้วยอายุ ยังด้อยด้วยปัญญา ให้หลงเพลิดเพลินไปกับมุกตลกโปกฮา เสมือนพระคุณเจ้าเป็นตลก แต่เป็นตลกที่ห่อหุ้มกายด้วยไตรจีวร อันเป็นเครื่องนุ่งห่มที่พระพุทธองค์ทรงอนุญาตเป็นแบบไว้แก่พระอานนท์พุทธสาวก และสงฆ์เถรวาทนุ่งห่มมา 2500 กว่าปี โดยมิได้เปลี่ยนรูปแบบไปตามกาลสมัย เกล้ากระผมเห็นว่า หากสงฆ์บางรูปที่ยังติดอยู่ในยอดไลฟ์ ลองใส่กางเกงยีนส์ ใส่เสื้อยืด ยอดไลฟ์ที่สูงเป็นแสน คงลดลงเหลือพันกว่าโดยทันที ทั้งนี้ เพราะเกล้าฯ เห็นว่า ไตรจีวรที่ห่อหุ้มตามที่มีพุทธานุญาตไว้นั่นแหละที่ศักดิ์สิทธิ์ ทำให้พระคุณเจ้าได้รับความนิยม แต่วัตรปฏิบัติของพระคุณเจ้ากลับทำให้ศาสนาของพระพุทธองค์เศร้าหมอง -ที่เกล้ากระผมได้พรรณามานี้ ก็ด้วยหวังให้พระคุณเจ้าโปรดเมตตา ปรับวิธีสั่งสอนให้ตรงตามแนวเถรวาท พระคุณเจ้าไม่อาจเปลี่ยนรูปแบบไตรจีวรมานุ่งกางเกงยีนส์ได้ฉันใด พระคุณเจ้าก็ไม่มีสิทธินำคำสั่งสอนของพระพุทธองค์ไปสั่งสอนให้ผิดเพี้ยนไปจากแนวแห่งเถรวาทได้ฉันนั้น คำพรรณาของเกล้าฯ อาจทำให้พระคุณเจ้าบางรูปไม่พอใจ เกล้าฯก็ถือโอกาสนี้ กล่าวกราบขอขมา สัพพัง อะปะราธัง ขะมะถะ เม ภันเต อุกาสะ ทวารัตตะเยนะ กะตัง สัพพัง อะปะราธัง ขะมะถะ เม ภันเต อุกาสะ ขะมามิ ภันเต ฯ มา ณ ที่นี้ -การใด ถ้อยคำใด ที่ไม่สมควร เกล้าฯ หวังว่า คงได้รับเมตตาจากพระคุณเจ้า อภัยให้แก่เกล้าฯ ผู้มีปัญญาน้อย เกล้าฯ ส่งบันทึกข้อความนี้มาด้วยเจตนารักษาพระธรรมคำสั่งสอนของพระพุทธองค์ให้บริสุทธิ์ แต่หากการกระทำของเกล้าฯไม่เหมาะสม และไม่ตรงตามพุทธานุญาตในพระไตรปิฎก เกล้าฯหวังว่า พระคุณเจ้าจะใช้พรหมวิหาร เมตตาแก่เกล้าฯผู้มีปัญญาน้อย *กราบนมัสการมาด้วยความเคารพอย่างสูง - 004,https://www.naewna.com/politic/612984,2021_11_02
'อิสราเอล'เปิดประเทศรับนักท่องเที่ยวที่ฉีดวัคซีนโควิด-19 แล้ว,2 ต.ค.64 สำนักข่าวซินหัวรายงานว่า อิสราเอลเริ่มอนุญาตให้นักท่องเที่ยวที่ได้รับวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) เดินทางเข้าประเทศเป็นครั้งแรก นับตั้งแต่การระบาดใหญ่อุบัติขึ้นในประเทศเมื่อเดือนมีนาคม 2020 ปัจจุบันอิสราเอลอนุญาตให้ผู้ที่ไม่ใช่ชาวอิสราเอลเดินทางเข้าประเทศได้เฉพาะกรณีพิเศษเท่านั้น ซึ่งรวมถึงนักท่องเที่ยวแบบหมู่คณะในจำนวนจำกัด กระทรวงสาธารณสุขระบุว่าอิสราเอลอนุญาตให้ผู้ที่ไม่ได้พำนักอยู่ในประเทศที่ถูกกำหนดเป็น สีแดง ที่มีอัตราการเจ็บป่วยสูงในช่วง 2 สัปดาห์ก่อนเดินทาง สามารถเดินทางเข้าอิสราเอลได้ตั้งแต่บัดนี้เป็นต้นไป อย่างไรก็ดี นักเดินทางต้องได้รับวัคซีนป้องกันโรคโควิด-19 ยี่ห้อใดยี่ห้อหนึ่ง ได้แก่ ซิโนฟาร์ม ซิโนแวค โมเดอร์นา ไฟเซอร์ จอห์นสันแอนด์จอห์นสัน แอสตราเซเนกา โควิชีลด์ และสปุตนิกวี ส่วนผู้ที่หายจากโรคโควิด-19 จะได้รับอนุญาตให้เข้าอิสราเอล หากแสดงใบรับรองที่สามารถตรวจสอบทางดิจิทัลโดยระบบของกระทรวงฯ นอกจากนั้นนักเดินทางทุกคนจำเป็นต้องแสดงผลตรวจโรคโควิด-19 ที่เป็นลบภายใน 72 ชั่วโมงก่อนเดินทางมาถึงอิสราเอล พร้อมทั้งกรอกข้อมูลและส่งคำชี้แจงการเข้าประเทศ กระทรวงฯ ชี้ว่าแผนการดังกล่าวจะมีผลบังคับใช้สำหรับการเดินทางเข้าประเทศผ่านท่าอากาศยานนานาชาติเบน กูเรียน นอกเมืองเทลอาวีฟเท่านั้น โดยผู้โดยสารขาเข้าทั้งหมดต้องผ่านการตรวจโรคโควิด-19 อีกรอบหนึ่งที่ท่าอากาศยานฯ และเข้าสู่มาตรการกักตัวสูงสุด 24 ชั่วโมงจนกว่าจะทราบผลตรวจ ที่มาxinhuathai,https://www.naewna.com/inter/612993,2021_11_02
นั่นปะไร! ขาใหญ่'พปชร.'ผสมโรงป่วน'จักรทิพย์'จนถอนตัวชิงผู้ว่า กทม.,เผยเหตุบิ๊กแป๊ะ ถอนตัวสมัครผู้ว่าฯกทม. ไม่ต้องการหัก อัศวิน อีกทั้งเจอเกมป่วน ขาใหญ่พปชร.คนดัง จับตามาดามแหม่มจ้องคุมพื้นที่เมืองหลวง 2 พ.ย.64 รายงานข่าวจากพรรคพลังประชารัฐ (พปชร.) แจ้งว่า ภายหลังมีกระแสข่าวว่า พล.ต.อ.จักรทิพย์ ชัยจินดา อดีตผู้บัญชาการตำรวจแห่งชาติ ประกาศถอนตัวจากการลงสมัครผู้ว่าราชการกรุงเทพมหานครนั้น เรื่องดังกล่าว ส.ส.ของพรรค พปชร. และผู้สมัคร ส.ส.ได้รับทราบข้อมูลเบื้องต้นมาประมาณ 2 สัปดาห์แล้ว และพล.ต.อ.จักรทิพย์ ได้แจ้ง พล.อ.ประวิตร วงษ์สุวรรณ รองนายกรัฐมนตรี และหัวหน้าพรรค พปชร.แล้วเมื่อสัปดาห์ก่อน เนื่องจากปกติ พล.ต.อ.จักรทิพย์จะมีการหารือกับ พล.อ.ประวิตรอย่างน้อยสัปดาห์ละครั้ง อย่างไรก็ตาม ก่อนหน้านี้เป็นที่ทราบกันดีว่า พล.อ.ประวิตร เป็นผู้สนับสนุน พล.ต.อ.จักรทิพย์ ให้ลงสมัครผู้ว่าฯกทม. เพราะมองว่าคุณสมบัติเหมาะสม นอกจากนี้ เมื่อไม่นานมานี้ พล.อ.ประวิตร ได้เรียก พล.ต.อ.จักรทิพย์ และพล.ต.อ.อัศวิน ขวัญเมือง ผู้ว่าฯกทม.มาทำความเข้าใจ พร้อมกับบอกต่อหน้าทั้งสองฝ่ายว่าจะให้ พล.ต.อ.จักรทิพย์ลงสมัคร แต่ปรากฎว่า พล.ต.อ.อัศวินยังมีท่าทีที่ต้องการลงสมัครอยู่ ซึ่งสร้างความกระอักกระอ่วนใจให้กับ พล.ต.อ.จักรทิพย์เป็นอย่างมาก เพราะถ้าลงสมัครทั้งคู่จะไม่เป็นผลดีกับทั้งสองฝ่าย จึงอาจเป็นเหตุผลหนึ่งที่ทำให้ตัดสินใจถอนตัว ทั้งที่ก่อนหน้านี้ พล.อ.ประวิตรเคยเรียก ส.ส.กทม.ของพรรคให้สนับสนุน พล.ต.อ.จักรทิพย์แล้วก็ตาม ต่อมาผู้บริหารพรรค พปชร.ที่ใกล้ชิด พล.อ.ประวิตรคนหนึ่ง ได้เรียก ส.ส.และผู้สมัคร ส.ก.ไปหารือ พร้อมกับพูดในลักษณะไม่สนับสนุน พล.ต.อ.จักรทิพย์แล้วว่า ถ้าเราช่วย พล.ต.อ.จักรทิพย์เต็มตัวแล้วไม่ชนะ กลัวว่าพรรคจะอยู่ใน กทม.ลำบาก แกนนำคนดังกล่าวยังได้ไปบอกกับ พล.อ.ประวิตรในมุมตรงกันข้ามว่า ส.ส.และผู้สมัคร ส.ก.ไม่สนับสนุน พล.ต.อ.จักรทิพย์แล้ว ทำให้มี ส.ส.หลายคนรู้สึกสับสน และเข้าไปสอบถามกับ พล.อ.ประวิตรโดยตรง ซึ่ง พล.อ.ประวิตรยังย้ำว่าให้สนับสนุน พล.ต.อ.จักรทิพย์ ข่าวแจ้งอีกว่า ภายหลัง พล.ต.อ.จักรทิพย์ ตัดสินใจจะถอนตัว ได้มีการแจ้งผู้สมัคร ส.ก.ในทีมให้ไปลงสมัครในนามพรรค พปชร. ซึ่งทันทีที่ผู้บริหารพรรครายเดิมทราบเรื่องดังกล่าว จึงแจ้งกับนางนฤมล ภิญโญสินวัฒน์ เหรัญญิกพรรคให้มาบอกกับ ส.ส.กทม.ของพรรค เพื่อให้ส่งรายชื่อผู้สมัคร ส.ก.ว่าจะลงในนามพรรค พปชร.หรือ ลงนามในทีม พล.ต.อ.จักรทิพย์ ซึ่งเรื่องนี้สอดรับกระแสข่าวก่อนหน้านี้ที่มีการจับตาว่า นางนฤมลจะเข้ามารับผิดชอบพื้นที่ กทม.ให้กับพรรค ทั้งที่ พล.อ.ประวิตรยังไม่ได้มอบหมายให้ใครรับผิดชอบพื้นที่ กทม. และยังเคยระบุด้วยว่า จะเป็นคนดูแลเอง,https://www.naewna.com/politic/612943,2021_11_02
ปภ.แจ้ง11จังหวัดภาคใต้ เฝ้าระวังพื้นที่เสี่ยง เตรียมรับมืออุทกภัย3-6พ.ย.นี้,2 พฤศจิกายน 2564 กองอำนวยการป้องกันและบรรเทาสาธารณภัยกลาง (กอปภ.ก) ได้รับแจ้งจากกองอำนวยการน้ำแห่งชาติว่า จากการประเมินและวิเคราะห์สถานการณ์น้ำจากแผนที่ฝนคาดการณ์ (ONE MAP)ของกรมอุตุนิยมวิทยาและสถาบันสารสนเทศทรัพยากรน้ำ (องค์กรมหาชน) พบว่าในช่วงวันที่ 3-6 พฤศจิกายน 2564 มีพื้นที่เสี่ยงเฝ้าระวังอุทกภัย 11 จังหวัด ได้แก่ สุราษฎร์ธานี นครศรีธรรมราช สตูล สงขลา ปัตตานี ยะลา นราธิวาส กระบี่ ระนอง ภูเก็ต และตรัง แยกเป็น 1.พื้นที่เฝ้าระวังน้ำหลาก ดินถล่ม ได้แก่ สุราษฎร์ธานี นครศรีธรรมราช สตูล สงขลา ปัตตานี ยะลา และนราธิวาส 2.พื้นที่เฝ้าระวังระดับน้ำในอ่างเก็บน้ำขนาดใหญ่และขนาดกลางที่มีปริมาณน้ำมากกว่าร้อยละ 80 และมีแนวโน้มเพิ่มสูงขึ้น เสี่ยงน้ำล้น กระทบพื้นที่บริเวณท้ายอ่างเก็บน้ำ ได้แก่ สุราษฎร์ธานี กระบี่ ระนอง ภูเก็ต และตรัง 3. พื้นที่เฝ้าระวังระดับน้ำเพิ่มขึ้นในพื้นที่ลุ่มต่ำ - แม่น้ำตาปี ได้แก่ สุราษฎร์ธานี - คลองท่าดี ได้แก่ นครศรีธรรมราช - ทะเลสาบสงขลา และคลองอู่ตะเภา ได้แก่ สงขลา - แม่น้ำปัตตานี ได้แก่ ยะลา และปัตตานี - แม่น้ำโก-ลก ได้แก่ นราธิวาส กอปภ.ก. จึงได้แจ้งให้ 11 จังหวัดและศูนย์ป้องกันและบรรเทาสาธารณภัยเขตเฝ้าระวังและติดตามสถานการณ์อย่างใกล้ชิด และประสานองค์กรปกครองส่วนท้องถิ่นแจ้งเตือนประชาชนในพื้นที่เสี่ยงภัยทราบล่วงหน้า ให้จัดเตรียมเครื่องมือเครื่องจักรกลสาธารณภัยและทีมปฏิบัติการเข้าประจำพื้นที่เสี่ยงให้พร้อมเผชิญเหตุและช่วยเหลือประชาชนในพื้นที่ทันที หากมีแนวโน้มจะเกิดสถานการณ์รุนแรงในพื้นที่ ให้จังหวัดดำเนินการตามแผนเผชิญเหตุอย่างเคร่งครัด ทั้งนี้ ขอให้ประชาชนติดตามพยากรณ์อากาศ สถานการณ์ภัย และข้อมูลข่าวสารจากทางราชการอย่างใกล้ชิด โดยเฉพาะผู้ที่อยู่ในพื้นที่เสี่ยงภัย ให้เตรียมความพร้อมมือสถานการณ์ภัยที่อาจเกิดขึ้น หากได้รับความเดือดร้อนจากสามารถแจ้งเหตุและขอความช่วยเหลือทางไลน์ ปภ.รับแจ้งเหตุ1784 โดยเพิ่มเพื่อนLine ID @1784DDPMและแอปพลิเคชัน พ้นภัยรวมถึง สายด่วนนิรภัย1784 ตลอด 24 ชั่วโมง เพื่อประสานให้การช่วยเหลือโดยด่วนต่อไป. 012,https://www.naewna.com/local/612990,2021_11_02
"โควิดวันนี้! ติดเชื้อรายใหม่ 7,574 ราย หายป่วยกลับบ้าน 8,279 ราย","เมื่อวันที่ 2 พฤศจิกายน 2564 ศูนย์ข้อมูล COVID-19 รายงานยอดผู้ติดเชื้อโควิด-19 วันอังคารที่ 2 พฤศจิกายน 2564 รวม 7,574 ราย จำแนกเป็น ผู้ป่วยจากระบบเฝ้าระวังฯ 6,793 ราย ผู้ป่วยจากการค้นหาเชิงรุก 256 ราย ผู้ป่วยภายในเรือนจำ/ที่ต้องขัง 515 ราย ผู้ป่วยมาจากต่างประเทศ 10 ราย ผู้ป่วยสะสม 1,898,900 ราย (ตั้งแต่ 1 เมษายน) หายป่วยกลับบ้าน 8,279 ราย หายป่วยสะสม 1,782,555 ราย (ตั้งแต่ 1 เมษายน) ผู้ป่วยกำลังรักษา 98,444 ราย เสียชีวิต 78 ราย - 006",https://www.naewna.com/local/612954,2021_11_02
'โป๊งเหน่ง เชิญยิ้ม'อาการทรุดหนัก ปอดทะลุเพราะสูบบุหรี่จัด,'เป็ด เชิญยิ้ม' เผยอาการน่าเป็นห่วง'โป๊งเหน่ง เชิญยิ้ม' อาการทรุดหนัก ปอดทะลุเพราะสูบบุหรี่จัด ขณะนี้รอผ่าตัด 2 พ.ย.64 เป็ด เชิญยิ้ม นักแสดงตลกอาวุโส ออกมาอัพเดทเรื่องสุขภาพผ่าน Apop Today ทางช่อง อมรินทร์ทีวี หลังจากที่มีอาการป่วยโรคหัวใจ ซึ่งตนก็หมั่นออกกำลังหาย และตรวจสุขภาพประจำปีสม่ำเสมอ แต่ที่น่าเป็นห่วงไปกว่านั้น คือ โป๊งเหน่ง เชิญยิ้ม ที่อยู่ระหว่างรอเข้าผ่าตัดด้วยโรคปอดทะลุ เป็ดเผยว่า ทราบข่าวจากพี่นุ้ย เชิญยิ้ม ตนเองตกใจมาก เพราะเพิ่งจะรู้และก็สงสัยว่าทำไมไม่บอก ตนเองได้ขอคิวไปถ่ายงานก็ไม่เคยมา อ้างแต่ว่าไม่สะดวกๆตลอด แต่กลับกลายเป็นว่า ป่วยปอดทะลุ นอนรักษาตัวอยู่ที่โรงพยาบาล เท่าที่ทราบมานั่น พี่โป๊งเหน่ง เดินสามก้าวก็เหนื่อยแล้ว ตอนนี้ก็รอผ่าตัดอยู่ ซึ่งเจ้าตัวก็ได้หาวิธีติดต่อกับทางญาติว่าจะให้เข้าไปช่วยเหลือยังไงได้บ้าง แต่เดี๋ยวก็จะคุยกันอีกทีหนึ่ง โป๊งเหน่งก็ถือว่าเป็นเหมือนอีกหนึ่งคนในครอบครัว ผ่านงานกันมาด้วยกันค่อนข้างนาน อยู่ด้วยกันมาก็ 20 กว่าปีได้ จากที่ได้เจอก็ทำให้รู้ว่าเขาไม่ค่อยได้ดูแลตัวเอง บุหรี่ก็สูบค่อยข้างมาก เลิกไม่ได้สักที จึงทำให้ปอดทะลุไปหมดแล้ว ก่อนหน้าจากที่โป๊งเหน่งเข้าโรงพยาบาลบ่อยๆก็เพราะเรื่องโรคปอดทะลุนี่แหละ ซึ่งตนเองก็ได้มีการเตือนแล้วกับการที่พี่โป๊งเหน่งนั้นสูบบุหรี่เยอะ แต่ก็เขาก็ไม่ฟัง ได้แต่ยิ้มพร้อมหัวเราะ . 009,https://www.naewna.com/entertain/612994,2021_11_02
‘หมอระวี’ ค้านแก้ไข ม.112 ท้าเพื่อไทยประกาศเป็นนโยบายใช้เลือกตั้ง,หมอระวี ค้านแก้ไข ม.112 ท้าเพื่อไทยประกาศใช้เป็นนโยบายใช้เลือกตั้งประชาชนจะได้เห็นธาตุแท้ เย้ยสุดท้ายถูกสั่งสอนให้ได้รับบทเรียน เมื่อวันนี้ 2 พฤศจิกายน 2564 เมื่อเวลา 10.30 น. น.พ.ระวี มาศฉมาดล หัวหน้าพรรคพลังธรรมใหม่ ส.ส.บัญชีรายชื่อ กล่าวถึงกรณีที่พรรคเพื่อไทยออกจดหมายเปิดผนึกยืนยันพรรคพร้อมนำข้อเสนอแก้กฎหมายอาญา ม.112 และ ม.116 เข้าไปพิจารณาในสภาว่า ตนไม่แปลกใจกับประเด็นนี้ พรรคการเมืองใดมีจึดยืน มีอุดมการณ์ หรือมีธาตุแท้อย่างไร ก็ต้องแสดงออกตามนั้น ถือว่าเป็นเรื่องที่ดี เอากันให้ชัด ๆ เลยว่า พรรคที่ต้องการแก้ไข ม.112 และ 116 มีพรรคใดบ้าง เลือกตั้งครั้งหน้า ประชาชนจะได้ตัดสินใจง่ายๆ ตนขอท้าให้พรรคเพื่อไทยประกาศชูนโยบายในการเลือกตั้งครั้งหน้าให้ชัดไปเลยว่า คนต้องการแก้มาตรา 112 ให้เลือกพรรคเพื่อไทย ประชาชนจะได้รู้กันชัด ๆ และถ้าแน่จริง เมื่อเพื่อไทยได้เป็นรัฐบาลประกาศเลยว่าจะนิรโทษกรรมพาคุณทักษิณกลับบ้านอย่างเท่ ๆ ประกาศเลย ประชาชนจะได้รู้ความจริง เห็นธาตุแท้ จะได้ตัดสินถูก แล้วจะได้เจอการสั่งสอนบทเรียนจากประชาชน จะได้รู้เสียทีว่าประชาชนส่วนข้างมากเขาต้องการอย่างไร มาตรา 112 จะมีปัญหาเฉพาะกับพวกที่ต้องการจาบจ้วงดูหมิ่นและคิดร้ายต่อสถาบัน ประชาชนทั่วไปจะไม่มีปัญหาอะไรเลย ในต่างประเทศเองก็เช่นกัน ที่มีกฎหมายคล้ายๆกับมาตรา 112 ที่ใช้ในการปกป้องผู้นำของเขา สำหรับพรรคพลังธรรมใหม่มีจุดยืนชัดเจนที่สนับสนุนการปกครองในระบอบประชาธิปไตย ที่มีพระมหากษัตริย์ทรงเป็นประมุข เราจะร่วมกันประชาชนปกป้องสถาบัน ถ้ามีการนำ ม.112 เข้าสู่สภา เรา จะคัดค้านอย่างถึงที่สุดทั้งในและนอกสภา นพ.ระวี กล่าว นพ.ระวี กล่าวต่อว่า พลังธรรมใหม่เคยประกาศชัดเจนว่า เราเข้าร่วมรัฐบาลกับ พลเอกประยุทธ์ จันทร์โอชาไม่ใช่เพราะเราเชียร์รัฐบาลเผด็จการทหาร แต่เราเข้าร่วม เพราะต้องการปกป้องสถาบัน ที่ทำให้พลตำรวจเอกเสรีพิศุทธ์ เตมียาเวส นำเอาไปฟ้องร้อง จนเป็นคดีความอยู่ในชั้นศาลจนถึงวันนี้ หลังจากนี้ไปพรรคพลังธรรมใหม่จะผนึกกำลังกับพรรคเล็กต่างๆ เพื่อที่จะคัดค้านมาตรา 112 ในสภาอย่างถึงที่สุด เมื่อถามถึงการล่ารายชื่อประชาชนเพื่อสนับสนุนการแก้ไขมาตรา 112 นพ.ระวี กล่าวว่า ในเรื่องนี้บรรดากลุ่มที่สนับสนุนให้มีการแก้ไขมาตรานี้ ก็ได้มีความพยายามดำเนินการมาอย่างต่อเนื่อง ตั้งแต่ในนามของพรรคอนาคตใหม่มาจนถึงพรรคก้าวไกล ที่ได้แสดงท่าทีต่อเรื่องนี้มาอย่างชัดเจนก่อนพรรคเพื่อไทย แต่ถ้าย้อนไปในประวัติศาสตร์ก็จะเห็นว่ากลุ่มเสื้อแดงก็มีความพยายามในเรื่องนี้มาก่อนแล้ว ดังนั้นเรื่องนี้ไม่ใช่เรื่องที่น่าแปลกใจ แต่ขณะเดียวกันอย่าลืมว่าก็มีประชาชนที่ต้องการจะล่ารายชื่อ เพื่อคัดค้านการแก้ไขมาตรา 112 และเชื่อมั่นว่าจะมีจำนวนมากกว่าประชาชนที่สนับสนุน แต่สำหรับพรรคพลังธรรมใหม่ ก็ไม่ได้มีท่าทีที่จะไปสนับสนุนการดำเนินการเช่นนี้ เพราะจะทำให้เป็นการนำมาตรา 112 มาเป็นความขัดแย้งในสังคม เมื่อถามต่อถึงท่าทีของพรรคพลังประชารัฐในประเด็นเรื่องนี้ที่ยังดูเหมือนไม่มีความชัดเจน น.พ.ระวี กล่าวว่า เมื่อวานนี้ตอนได้ดูการแถลงของ พลเอกประวิตร วงษ์สุวรรณ หัวหน้าพรรคพลังประชารัฐ ท่านระบุว่า ยินดีที่จะรับฟังความคิดเห็นของทุกฝ่าย แต่จุดยืนของพรรคพลังประชารัฐคือการเลือกระบอบประชาธิปไตยอันมีพระมหากษัตริย์ทรงเป็นประมุข แม้ว่าการแถลงของผู้ใหญ่ อาจจะไม่ได้พูดยืนยันแบบที่เราพูด แต่ถ้ามีการตีความหมายก็จะเห็นได้ชัดว่า คิดอย่างไร - 004,https://www.naewna.com/politic/612992,2021_11_02
ไม่กังวล! 'นิพนธ์'ตั้งโต๊ะแถลงยันไม่ใช่เรื่องทุจริต ปมถูกคำสั่งให้ออก'นายก อบจ.สงขลา',ไม่กังวล! นิพนธ์ตั้งโต๊ะแถลงยันไม่ใช่เรื่องทุจริต ปมถูกคำสั่ง มท.ให้ออกนายก อบจ.สงขลาหลังถูก ป.ป.ช.ชี้มูลคดีไม่เบิกจ่ายเงินค่ารถเอกชน 50 ล้าน ลั่นทำเพื่อปกป้องผลประโยชน์แผ่นดิน พร้อมยอมรับการตรวจสอบ เชื่อมั่นไม่กระทบคุณสมบัติรัฐมนตรี เมื่อวันที่ 2 พฤศจิกายน 2564 ที่พรรคประชาธิปัตย์ (ปชป.) นายนิพนธ์ บุญญามณี รมช.มหาดไทย แถลงข่าวถึงกรณีมีคำสั่งจากกระทรวงมหาดไทย ให้พ้นจากตำแหน่งนายกองค์การบริหารส่วนจังหวัด (อบจ.) สงขลา จากการถูกคณะกรรมการป้องกันและปราบปรามการทุจริตแห่งชาติ (ป.ป.ช.) ชี้มูลความผิด คดีไม่เบิกจ่ายเงินค่ารถเอนกประสงค์ 2 คัน 50 ล้านบาท ให้แก่เอกชนก่อนหน้านี้ และถูกยื่นคำร้องต่อองค์กรอิสระให้ตรวจสอบคุณสมบัติความเป็นรัฐมนตรี ว่า ไม่มีความรู้สึกกังวลใจกับเรื่องดังกล่าว เคารพในการตรวจสอบของบุคคลที่ได้ไปยื่นร้องต่อคณะกรรมการการเลือกตั้ง (กกต.) ท้ายที่สุดให้เป็นอำนาจหน้าที่ขององค์กรต่างๆ ในการพิจารณาวินิจฉัย นายนิพนธ์ กล่าวว่า แต่มีความจำเป็นต้องชี้แจงต่อประชาชนให้เกิดความเข้าใจที่ตรงกันว่า คดีดังกล่าวได้ชัดเจนในข้อเท็จจริงว่ายังไม่ถึงที่สุด คดีนี้เมื่อ ป.ป.ช.มีคำวินิจฉัย ซึ่งไม่ใช่กรณีการทุจริต พนักงานอัยการไม่เห็นด้วยในหลายประเด็นและได้ตั้งข้อไม่สมบูรณ์ จึงเป็นที่มาของการตั้งคณะทำงานร่วมระหว่างอัยการสูงสุด กับผู้แทนฝ่าย ป.ป.ช.ขณะนี้ยังอยู่ระหว่างการพิจารณาของคณะทำงานร่วมกัน ยืนยันว่าไม่ได้กระทำความผิด และคดีดังกล่าวไม่ใช่คดีทุจริต มีข้อเท็จจริงชัดว่าไม่ทำให้งบประมาณแผ่นดินเสียหายไปแม้แต่บาทเดียว เป็นการกระทำที่ทำเพื่อปกป้องเงินของแผ่นดิน ข้อเท็จจริงปรากฏชัดตามสำนวนของ ป.ป.ช. รมช.มหาดไทย กล่าวอีกว่า กระบวนการต่อมาที่ต้องชี้ให้เห็นคือ การออกคำสั่งของกระทรวงมหาดไทย เกิดขึ้นโดยไม่ชอบด้วยกระบวนการของกฎหมาย เนื่องจากกฎหมายระบุไว้ชัดว่า หากไม่ใช่คดีทุจริต กระทรวงมหาดไทยจำต้องตั้งคณะกรรมการขึ้นมาสอบสวนทางวินัยก่อนออกคำสั่ง เพื่อให้มีการสอบสวนให้สิ้นกระแสความ เมื่อคดีอาญายังไม่สิ้นสุด คดีเกี่ยวกับวินัยนำไปสู่การให้ออกจากตำแหน่งนายกองค์การบริหารส่วนจังหวัดจึงไม่ชอบธรรมเป็นอย่างยิ่ง เรื่องนี้มีคำพิพากษาศาลปกครองสูงสุดที่ อ.505/2553 ตัดสินไว้ชัดว่าเป็นการออกคำสั่งไม่ถูกต้อง และหากจะมีคำสั่งก็ต้องออกคำสั่งภายใน 2 ปี ตามกฎหมาย อบจ. คดีนี้อยู่ในระหว่างการฟ้อง ขอให้เพิกถอนคำสั่งทางปกครองดังกล่าว คดีอยู่ในระหว่างการพิจารณาของศาลปกครองกลาง ยืนยันว่า เรื่องดังกล่าวนี้ไม่ได้มีผลกระทบต่อคุณสมบัติของความเป็นรัฐมนตรี ซึ่งเป็นไปตามรัฐธรรมนูญ มาตรา 160 ประกอบ มาตรา 98 ซึ่งระบุไว้ชัดว่า ความเป็นรัฐมนตรีจะสิ้นสุดลง หากเคยถูกสั่งให้พ้นจากราชการ หน่วยงานของรัฐ หรือรัฐวิสาหกิจ เพราะทุจริตต่อหน้าที่ หรือ ถือว่ากระทำการทุจริต เมื่อเรื่องนี้ไม่ใช่เรื่องทุจริตใดๆ ทั้งสิ้น คุณสมบัติของการเป็นรัฐมนตรี จึงไม่ได้มีผลกระทบ แต่บุคคลใดจะไปยื่นคำร้องให้หน่วยงานที่เกี่ยวข้องตรวจสอบ ก็พร้อมน้อมรับการตรวจสอบ ให้องค์กรที่เกี่ยวข้องได้พิจารณาวินิจฉัย นายนิพนธ์ กล่าว เมื่อถามถึงการแสดงสปิริตทางการเมืองนั้น นายนิพนธ์ กล่าวว่า ยืนยันว่าหากมีการทุจริต คงไม่มีหน้ามายืนอยู่ในตำแหน่งนี้อีกต่อไป แต่เรื่องนี้อย่างที่ได้บอกว่าไม่มีการทุจริต แต่เป็นการดำเนินการเพื่อปกป้องผลประโยชน์ของประเทศ ปกป้องงบประมาณแผ่นดิน เงิน 51 ล้านบาท ยังเก็บรักษาอยู่ที่ อบจ.สงขลา และเรื่องนี้ในทางการเมืองมีการอภิปรายไม่ไว้วางใจ ก็ชัดเจนและยุติแล้วในสภาผู้แทนราษฎร เหตุจากการปกป้องผลประโยชน์ของประเทศ ปกป้องงบประมาณแผ่นดินของตน ขณะนี้ บริษัท พลวิศว์ เทค พลัส จำกัด ผู้ชนะการประมูล และกรรมการบริษัทที่ได้กระทำความผิด ได้ถูกตำรวจ สภ.เมืองสงขลา และกองปราบปรามสั่งดำเนินคดีอยู่ และส่งเรื่องให้ ป.ป.ช.ดำเนินการตามอำนาจหน้าที่ที่มีอยู่ในขณะนี้แล้ว เรื่องนี้ต้องเคารพการตรวจสอบที่เป็นธรรม ผลการตรวจสอบออกมาเป็นเช่นใด พร้อมน้อมรับ และจะได้เป็นการพิสูจน์ว่าใครปกป้องคนโกง (ฮั้ว) งบประมาณแผ่นดิน หรือ ใครคือคนปกป้องงบประมาณแผ่นดินนายนิพนธ์ กล่าว - 006,https://www.naewna.com/politic/612998,2021_11_02
‘สุทิน’ อ้างต้องอธิบายสูงมาก!ชิ่งโยนสวะ‘ชัยเกษม’แจงปมชงสภาฯหนุนแก้ม.112,เมื่อวันที่ 2 พฤศจิกายน 2564 ที่รัฐสภา นายสุทิน คลังแสง ส.ส.มหาสารคาม พรรคเพื่อไทย ในฐานะประธานคณะกรรมการประสานงานพรรคร่วมฝ่ายค้าน(วิปฝ่ายค้าน) กล่าวถึงการประชุมพรรคร่วมฝ่ายค้านในวันนี้ว่า จะเน้นพูดคุยกันในเรื่องของการทำงานที่ผ่านมาว่า จะต้องมีการปรับหรือแก้ไขอะไรเพิ่มเติมเพื่อใช้ในการประชุมสภาสมัยนี้ให้เกิดประโยชน์ นอกจากนี้จะมีการพูดคุยถึงวาระการประชุมสภาผู้แทนราษฎรในแต่ละสัปดาห์ด้วย ส่วนกรณีการเตรียมยื่นญัตติอภิปรายทั่วไปแบบไม่ลงมตินั้น คงต้องรอให้มีการหารือกันในระดับหัวหน้าพรรคร่วมฝ่ายค้านเสร็จสิ้นก่อน ถึงจะกำหนดกรอบได้ว่าจะมีการอภิปรายในประเด็นใดบ้าง เมื่อถามว่า พรรคเพื่อไทยจะเสนอร่างแก้ไขประมวลกฎหมายอาญา มาตรา 112 ของตัวเอง หรือจะเข้าชื่อร่างเดียวกับพรรคก้าวไกล นายสุทิน ตอบว่า เรื่องนี้ต้องถามนายชัยเกษม นิติสิริ ประธานคณะกรรมการยุทธศาสตร์และทิศทางการเมืองพรรคเพื่อไทย เมื่อถามต่อว่า ในฐานะที่เป็นผู้คุมเสียงฝ่ายค้านในสภาฯ มองแนวโน้มในการผลักดันแก้มาตรา 112 อย่างไรบ้าง จะมีการติดขัดหรือไม่ นายสุทิน กล่าวว่า เรายังไม่ได้คุยกันจึงยังไม่รู้ท่าทีของพรรคร่วมฝ่ายค้านว่า จะดำเนินการอย่างไร เรื่องนี้ต้องใช้การอธิบายที่สูงกว่าทุกเรื่อง ต้องใช้เวลาในการอธิบายให้ทุกคนได้รู้ถึงเจตนาที่แท้จริง เชื่อว่าหากอธิบายมากๆ จนทุกคนเข้าใจ ทุกอย่างก็เป็นไปได้ แต่หากอธิบายน้อย สื่อสารน้อยอาจจะเป็นอุปสรรคหนึ่ง นายสุทิน กล่าว นายสุทิน กล่าวถึงกระแสข่าวที่พล.ต.อ.จักรทิพย์ ชัยจินดา อดีตผู้บัญชาการตำรวจแห่งชาติ ถอนตัวลงชิงตำแหน่งผู้ว่ากทม.ว่า ไม่ขอออกความเห็น เนื่องจากพรรคเพื่อไทยก็ยังไม่มีมติว่าส่งลงรับสมัครผู้ว่ากทม.หรือไม่ ในขณะที่นายชัชชาติ สิทธิพันธุ์ ที่เคยเป็นสมาชิกพรรคเพื่อไทยก็ลงในนามอิสระ ไม่ได้ลงในนามพรรคเพื่อไทย จึงไม่ทราบว่า กระแสข่าวดังกล่าวจะมีผลต่อใครหรือไม่ - 004,https://www.naewna.com/politic/612997,2021_11_02
'บิ๊กตู่'จับมือ'ไบเดน' เชิญเยือนไทย ร่วมประชุมเอเปคปีหน้า,เมื่อวันที่ 2 พฤศจิกายน 2564 ที่ศูนย์การประชุม The Scottish Event Campus เมืองกลาสโกว์ สหราชอาณาจักรพล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ร่วมประชุมระดับผู้นำ (World Leaders Summit) ในการประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ (United Nations Framework Convention on Climate Change Conference of the Parties: UNFCCC COP) (COP26) ทั้งนี้ ผู้สื่อข่าวรายงานว่า นายกฯ ได้พบปะพูดคุยพร้อมทั้งเชิญประธานาธิบดี โจ ไบเดน ของสหรัฐฯ ระหว่างงานเลี้ยงรับรองผู้นำที่เข้าร่วมประชุมระดับผู้นำ COP26 หลังจากได้พบกันในการประชุมสุดยอดอาเซียนเมื่อสัปดาห์ที่ผ่านมา สอบถามถึงสถานการณ์โควิด-19 พร้อมทั้งเชิญประธานาธิบดีไบเดน เยือนไทย ในโอกาสที่ไทยจะเป็นเจ้าภาพเอเปคปีหน้า ด้าน บอริส จอห์นสัน นายกรัฐมนตรีสหราชอาณาจักร ได้ทักทายพูดคุยกับนายกฯชื่นชมในความมุ่งมั่นพยายามของไทยในการแก้ปัญหาการเปลี่ยนแปลงสภาพภูมิอากาศ โดยไทยตั้งเป้าการปล่อยก๊าซเรือนกระจกสุทธิเป็นศูนย์ได้ในปี 2065 พร้อมทั้งขอบคุณนายกฯ ที่มาร่วมประชุมในครั้งนี้ด้วย - 006,https://www.naewna.com/politic/612956,2021_11_02
‘บิ๊กป้อม’คอนเฟิร์ม‘พปชร.’ไร้ปัญหาองค์ประชุม ย้ำมีเสียงหนุนผ่านกฎหมาย,บิ๊กตู่ สบายใจได้ บิ๊กป้อมคอนเฟิร์ม พปชร.ไร้ปัญหาองค์ประชุม ย้ำมีเสียงหนุนผ่านกฎหมายแน่ เมื่อวันที่ 2 พฤศจิกายน 2564 เวลา 11.50 น. ที่ทำเนียบรัฐบาล พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) ให้สัมภาษณ์ถึงการประชุมสภาผู้แทนราษฎร ซึ่งจะมีกฎหมายสำคัญหลายฉบับเข้าสู่การพิจารณา กังวลเรื่ององค์ประชุมของพรรค พปชร. หรือไม่ พล.อ.ประวิตร กล่าวว่า ไม่ต้องห่วงเรื่องนี้ และยืนยันว่าไม่มีปัญหาแน่นอน เพราะพรรครัฐบาลร่วมมือกันดีอยู่แล้ว เมื่อถามว่า พล.อ.ประยุทธ์ จันทร์โอชา นายกรัฐมนตรี สามารถสบายใจถึงเสียงสนับสนุนจากพรรค พปชร. ในการพิจารณากฎหมายต่างๆ ได้ใช่หรือไม่ พล.อ.ประวิตร กล่าวว่า นายกฯ สบายใจได้ ไม่มีปัญหา ทำงานอย่างเดียว - 004,https://www.naewna.com/politic/613005,2021_11_02
คุก 8 ปี พนง.ลอบส่งถุงมือยางมือสองไปสหรัฐฯ สารภาพเหลือ 4 ปี ไม่รอลงอาญา,"รองโฆษกฯอัยการเผยคดีลักลอบส่งถุงยางมือสองขายสหรัฐฯ ศาลสั่งจำคุก 8 ปี พนักงานบริษัทฯ รับสารภาพลดเหลือจำคุก 4 ปี ไม่รอลงอาญา เมื่อวันที่ 2 พฤศจิกายน 2564 นายประยุทธ เพชรคุณ รองอธิบดีอัยการสำนักงานคดีพิเศษในฐานะรองโฆษกสำนักงานอัยการสูงสุด เปิดเผยถึงความคืบหน้าคดีลักลอบส่งถุงมือยางอนามัยส่งจำหน่ายไปต่างประเทศ ว่าคดีนี้เมื่อวันที่ 10 มี.ค.2564 พนักงานสอบสวนกองบังคับการปราบปรามการกระทำความผิดเกี่ยวกับการคุ้มครองผู้บริโภค (ปคบ.) ได้สรุปสำนวนพร้อมความเห็นคดีอาญา ที่ 3/2564 ให้กับสำนักงานอัยการพิเศษฝ่ายคดีทรัพย์สินทางปัญญาและการค้าระหว่างประเทศ 3 พิจารณา โดยมีบริษัท แพดดี้ เดอะรูม เทรดดิ้ง จำกัด ผู้ต้องหาที่ 1 นายลุก-เฟย หยาง หยาง กรรมการผู้มีอำนาจบริษัทฯในฐานะส่วนตัว ผู้ต้องหาที่ 2 และ นายพิพัฒผล หอมจรรยา พนักงานบริษัทฯ ผู้ต้องหาที่ 3 ข้อหาร่วมกันผลิตเครื่องมือแพทย์โดยไม่ได้จดทะเบียนสถานประกอบการต่อผู้อนุญาต , ร่วมกันผลิตเครื่องมือแพทย์ปลอม , ร่วมกันขายเครื่องมือแพทย์ปลอม , ร่วมกันขายเครื่องมือแพทย์ผิดมาตรฐาน ไม่ได้เป็นผู้ได้รับใบอนุญาตทำผลิตภัณฑ์อุตสาหกรรมที่มีประกาศกำหนดมาตรฐานตามมาตรา 16 , ร่วมกันใช้เครื่องหมายมาตรฐานโดยไม่ได้รับอนุญาต , ร่วมกันมีไว้เพื่อจำหน่ายซึ่งผลิตภัณฑ์อุตสาหกรรมโดยรู้อยู่ว่าไม่เป็นไปตามมาตรา 16 หรือโดยรู้อยู่แล้วว่าเป็นผลิตภัณฑ์อุตสาหกรรมที่ใช้หรือแสดงเครื่องหมายมาตรฐานอันเป็นการฝ่าฝืน มาตรา 3, ร่วมกันนำหีบห่อหรือภาชนะที่แสดงเครื่องหมายการค้าของบุคคลอื่นที่ได้จดทะเบียนไว้แล้วในราชอาณาจักรมาใช้สำหรับสินค้าของตนหรือของบุคคลอื่นเพื่อให้ประชาชนหลงเชื่อว่าเป็นสินค้าของเจ้าของเครื่องหมายการค้า , ร่วมกันมีไว้เพื่อจำหน่ายซึ่งสินค้าที่มีเครื่องหมายการค้าปลอมเครื่องหมายการค้าของบุคคลอื่นที่ได้จดทะเบียนไว้แล้วในราชอาณาจักร ทั้งนี้ พนักงานสอบสวน ปคบ.มีความเห็นควรสั่งฟ้อง บริษัท แพดดี้เดอะรูมฯ ผู้ต้องหาที่ 1 และ นายพิพัฒผล หอมจรรยา ผู้ต้องหาที่3และเห็นควรสั่งไม่ฟ้อง นายลุก -เฟย หยาง หยาง ผู้ต้องหาที่ 2 ในทุกข้อหา ส่งให้พนักงานอัยการพิจารณาสั่งคดี ต่อมาอัยการเจ้าของสำนวนและอัยการผู้เชี่ยวชาญพิจารณาพยานหลักฐานในสำนวนแล้วมีความเห็นสั่งฟ้อง บริษัท แพดดี้ฯ ผู้ต้องหาที่ 1 และ นายพิพัฒผลผู้ต้องหาที่ 3 ฐานร่วมกันผลิตเครื่องมือแพทย์โดยไม่ได้จดทะเบียนสถานประกอบการต่อผู้อนุญาต ร่วมกันผลิตเครื่องมือแพทย์ปลอม ร่วมกันขายเครื่องมือแพทย์ปลอม ร่วมกันขายเครื่องมือแพทย์ผิดมาตรฐาน ไม่ได้เป็นผู้ได้รับใบอนุญาต ทำผลิตภัณฑ์อุตสาหกรรมที่มีประกาศกำหนดมาตรฐานตามมาตรา 16 ร่วมกันใช้เครื่องหมายมาตรฐานโดยไม่ได้รับอนุญาต ร่วมกันมีไว้เพื่อจำหน่ายซึ่งผลิตภัณฑ์อุตสาหกรรมโดยรู้อยู่ว่าไม่เป็นไปตามมาตรา 16 หรือโดยรู้อยู่แล้วว่าเป็นผลิตภัณฑ์อุตสาหกรรมที่ใช้หรือแสดงเครื่องหมายมาตรฐาน อันเป็นการฝ่าฝืนมาตรา 31 ร่วมกันมีไว้เพื่อจำหน่ายซึ่งสินค้าที่มีเครื่องหมายการค้าปลอมเครื่องหมายการค้าของบุคคลอื่นที่ได้จดทะเบียนไว้แล้วในราชอาณาจักร ตาม พ.ร.บ.เครื่องมือแพทย์ พ.ศ.2551 พ.ร.บ.เครื่องมือแพทย์ (ฉบับที่ 2) พ.ศ.2561 มาตรา 3,6 ประกาศกระทรวงสาธารณสุข เรื่อง กลุ่มเครื่องมือแพทย์หรือเครื่องมือแพทย์ที่ผู้ผลิตหรือผู้นำเข้าต้องจดแจ้ง พ.ศ.2523 ลงวันที่ 16 ก.ค.2563 ข้อ 1(4) ประกาศกระทรวงสาธารณสุข เรื่องถุงมือสำหรับการตรวจโรค พ.ศ.2554 ลงวันที่ 18 ธ.ค.2554 ลงวันที่ 18 ธ.ค.2554 ประกาศกระทรวงอุตสาหกรรม ฉบับที่ 4546 (พ.ศ.2557) ออกตามความใน พ.ร.บ.มาตรฐานผลิตภัณฑ์อุตสาหกรรม พ.ศ.2511 เรื่อง ยกเลิกมาตรฐานผลิตภัณฑ์อุตสาหกรรมถุงมือสำหรับการตรวจโรคชนิดใช้ครั้งเดียว พ.ร.บ.มาตรฐานผลิตภัณฑ์อุตสาหกรรม พ.ศ.2511 มาตรา พ ร.บ.มาตรฐานผลิตภัณฑ์อุตสาหกรรม (ฉบับที่ 3) พ.ศ. 2522 มาตรา 9 พ.ร.บ.มาตรฐานผลิตภัณฑ์อุตสาหกรรม (ฉบับที่ 4) พ.ศ.2562 มาตรา 3 , 12 , 31 , 32 พ.ร.บ.เครื่องหมายการค้า พ.ศ.2534 มาตรา 4 , 108 , 110 , 115 พ.ร.บ.เครื่องหมายการค้า (ฉบับที่ 3) พ.ศ.2559 มาตรา 3 ประมวลกฎหมายอาญา มาตรา 32 , 33 , 83 , 91 พ ร.บ.แก้ไขเพิ่มเติมประมวลกฎหมายอาญา (ฉบับที่ 6) พ.ศ.2526 มาตรา 4 และสั่งไม่ฟ้องนายลุก -เฟย หยาง หยาง ผู้ต้องหาที่ 2 ทุกข้อหารวมทั้งได้เสนอผู้บัญชาการตำรวจแห่งชาติ ซึ่งไม่แย้งกรณีพนักงานอัยการมีคำสั่งไม่ฟ้องผู้ต้องหาบางคนและบางข้อหาตามประมวลกฎหมายวิธีพิจารณาความอาญา มาตรา 145/1 นายประยุทธ รองโฆษกสำนักงานอัยการสูงสุด กล่าวต่อด้วยว่าล่าสุดเมื่อวันที่ 27 ต.ค.ที่ผ่านมาพนักงานอัยการได้นำตัว นายพิพัฒผลผู้ต้องหาที่ 3 ไปยื่นฟ้องเป็นจำเลยต่อศาลทรัพย์สินทางปัญญาและการค้าระหว่างประเทศกลาง ศูนย์ราชการฯ ถ.แจ้งวัฒนะ ซึ่งนายพิพัฒผล ให้การรับสารภาพตลอดข้อกล่าวหา ศาลทรัพย์สินฯ ได้พิพากษาจำคุกรวม8 ปี โดยไม่รอลงอาญา คำรับสารภาพเป็นประโยชน์แก่การพิจารณาลดโทษกึ่งหนึ่งคงจำคุก 4 ปี ไม่รอลงอาญา ส่วนนายลุก -เฟย หยาง หยาง ผู้ต้องหาที่ 2 ในฐานะกรรมการผู้มีอำนาจบริษัทแพดดี้ฯ นั้นหลบหนี ไม่มารายงานตัวกับพนักงานอัยการตามนัด จึงให้เจ้าหน้าที่ตำรวจติดตามนำตัวมายื่นฟ้องศาลต่อไป",https://www.naewna.com/local/613009,2021_11_02
ไม่เคยเห็นมาก่อน! งูสิงหางลายตัวใหญ่มากจนป้าเจ้าของบ้านตกใจคิดว่าจงอาง,ป้าวัย 56 ปีชาวอ่างทองตกใจคิดว่างูจงอางเข้าบ้าน แจ้งกู้ภัยสาวเข้าจับที่แท้เป็นงูสิงหางลาย ไม่มีพิษ แต่ตัวใหญ่มากทำให้ดูน่ากลัว ยาวกว่า 2 เมตรที่กำลังเขมือบคางคก เจ้าตัวเผยไม่เคยพบเห็นงูสิงตัวใหญ่ขนาดนี้มาก่อน วันที่ 2 พ.ย.64 เจ้าหน้าที่สมาคมกู้ภัยจังหวัดอ่างทองได้รับแจ้งขอความช่วยเหลือพบงูตัวขนาดใหญ่กำลังเขมือบคางคกอยู่ข้างบ้านเลขที่ 65 หมู่ 6 ตำบลบางระกำ อำเภอโพธิ์ทอง จังหวัดอ่างทอง จึงประสานนางสาวรฐา ตะเพียนททอง หญิงสาวกู้ภัยที่ชำนาญในการจับงูเข้าไปตรวจสอบและจับงูโดยใช้เวลาไม่ถึง 5 นาทีจึงจับงูได้พบว่าเป็นงูสิงหางลาย เป็นงูไม่มีพิษ ก่อนนำไปปล่อยคืนสู่ธรรมชาติ นางนปภา สุขมนต์ อายุ 56 ปี เจ้าของบ้านเล่าให้ฟังว่า ได้พบเห็นงูตัวขนาดใหญ่อยู่บริเวณข้างบ้านมีลายขาวสลับดำกำลังกินคางคกอยู่นึกว่าเป็นงูจงอาง เนื่องจากมีตัวใหญ่มากไม่เคยเห็นมาก่อน กลัวจะเลื้อยเข้ามาแอบซุกซ่อนตัวอยู่ภายในบ้าน หวั่นเป็นอันตรายต่อผู้ที่อยู่ในบ้านจึงแจ้งกู้ภัยเข้าตรวจสอบพบเป็นงูสิงหางลาย เป็นงูไม่มีพิษ กำลังกินคางคกอยู่ข้างบ้าน แต่ที่ดูน่ากลัวเนื่องจากเป็นงูสิงห์ที่ตัวใหญ่มาก ยาวกว่า 2 เมตร ซึ่งตัวใหญ่ขนาดนี้ไม่ค่อยได้พบเจอกันบ่อย - 003,https://www.naewna.com/likesara/613006,2021_11_02
ชาวบ้านพิจิตร พลิกวิกฤตน้ำท่วม 'จับปลา-แปรรูป' ขายข้างทางสร้างรายได้,"2 พ.ย.64 ชาวบ้านพลิกวิกฤติน้ำท่วมขังพื้นที่การเกษตร จับปลา และ สัตว์น้ำ ที่มีจำนวนมาก ในพื้นที่น้ำท่วม นำมาแปรรูป ทำปลาเค็ม เปิดแผงจำหน่ายข้างถนน สร้างรายได้ วันละไม่ต่ำกว่า2000-3000บาท โดยที่ได้รับความนิยม ปลาเค็มวงกลม ที่ประชาชนนิยมซื้อไปรับประทานถึงแม้หลายจังหวัด ที่ยังคงได้รับผลกระทบจากปัญหาอุทกภัย จากปริมาณน้ำฝน ที่ตกหนัก ทำให้เกิดน้ำท่วม ขังในหลายพื้นที่ เช่นเดียวกับจังหวัดพิจิตร เป็นอีกจังหวัดหนึ่ง ที่เป็นพื้นที่ลุ่มต่ำ ของภาคกลางตอนบน และ ภาคเหนือตอนล่าง เป็นพื้นที่ชุ่มน้ำ รับน้ำท่วมขังในฤดูน้ำหลาก โดยมี แม่น้ำสายหลัก ทั้ง แม่น้ำน่าน และ แม่น้ำยมไหลผ่าน แม่น้ำน่าน ที่รับน้ำจาก จังหวัดตอนบน ทั้ง น่าน อุตรดิตถ์ พิษณุโลก และ ผ่านจังหวัดพิจิตร จนไปสุดที่ จังหวัดนครสวรรค์ ส่วนแม่น้ำยม ที่รับน้ำจาก จังหวัดแพร่ สุโขทัย พิษณุโลก ผ่านจังหวัดพิจิตร ก่อนที่จะลงไปยังจังหวัดนครสวรรค์ รวมน้ำ ที่แม่น้ำเจ้าพระยาซึ่งปัญหา น้ำท่วม ในแม่น้ำน่าน ที่มีเขื่อนใหญ่ เก็บน้ำ และ ควบคุมการระบายน้ำ จึงไม่ค่อยประสบปัญหาน้ำท่วม ไม่เหมือนกับ แม่น้ำยม ที่ไม่มีเขื่อนหลัก ในการกักเก็บน้ำ จึงทำให้ ในช่วงที่ฝนตกหนัก ปริมาณน้ำสะสมมาก จึงทำให้เกิดน้ำท่วม ขังบ้านเรือนประชาชน และ พื้นที่การเกษตร เป็นบริเวณกว้าง และ ท่วมขังยาวนาน ไม่ต่ำกว่า3เดือน ชาวบ้านจึงได้รับผลวิกฤติจากน้ำท่วมกระทบ ประจำทุกปี และ ยาวนาน ถึงแม้วิกฤติน้ำท่วมขัง ยังพบ การแก้วิกฤติ ของชาวบ้าน เพื่อหารายได้ โดยการดำเนินตามวิถีชีวิต องชาวบ้าน โดยการออกหาสัตว์น้ำ จากน้ำที่ท่วมขัง มาสร้างงานสร้างรายได้ ชดเชย จากการที่รอทำการเกษตรหลังน้ำลด โดยการออกจับปลา หลากหลายชนิด ที่มากับน้ำท่วม ออกจำหน่ายสร้างรายได้ โดยชาวบ้านในพื้นที่ ตำบลวังจิก อำเภอโพธิ์ประทับช้าง จังหวัดพิจิตร เป็นอีกชาวบ้านอีกกลุ่ม ที่พลิกวิกฤติเป็นโอกาสจากน้ำจำนวนมากที่ยังท่วมขังในพื้นที่นาข้าวที่เก็บเกี่ยวแล้ว ที่ชาวบ้านเรียกว่าน้ำค้างทุ่ง ออกจับสัตว์น้ำธรรมชาติซึ่งมีทั้ง ปลา หลากหลายชนิด เช่น เพื่อนำไปรับประทานในครัวเรือนและเปิดจำหน่ายข้างถนนสร้างรายได้จะใช้วิธีตั้งแผงจำหน่ายริมทางถนนสาย พิจิตร-หนองหัวปลวก ซึ่งเป็นถนนสายหลักจาก จังหวัดพิจิตร เชื่อมกับถนนสายเอเชีย117พิษณุโลก-นครสวรรค์ ปลาที่จำหน่ายจะมีทั้งปลาสด และปลาแดดเดียว จำหน่ายราคาตามชนิดของปลาตั้งแต่กิโลกรัมละ80ถึง200บาท สร้างรายได้งามวันละไม่ต่ำกว่า 2,000-3,000บาทต่อวัน นางไสวแก้ววิเชียรประชาชนในพื้นที่หมู่ที่ 8 ตำบลวังจิก กล่าวว่า ปลาที่จำหน่ายจะมีหลากหลายชนิดทั้งปลาช่อน ปลาแขยง ปลาหมอ ซึ่งจะมีทั้งปลาแดดเดียว และปลาสด ปลาที่ได้จากการออกหา จากการดักข่าย ดักลอบ ปักเบ็ดและบางส่วนรับซื้อจากญาติๆ ในหมู่บ้านที่ออกหาปลาจากนาข้าวที่ยังไม่สามารถทำนาจากน้ำที่ท่วมขัง ซึ่งปลาที่ได้มาวางจำหน่าย จะมีชาวบ้านในพื้นที่ ที่ออกหาปลา จากน้ำท่วม จากนั้น มาทำการหมักเกลือ ตามสูตร และ ออกตาก ให้แห้ง ซึ่งสินค้าที่ได้รับความนิยม ก็จะเป็น ปลากระดี่วงกลม ที่นำมาปลา ที่หมักเกลือ และ ล้างทำความสะอาด มาวางให้เป็นรูปวงกลม เพื่อง่ายต่อการทอดรับประทานแบบได้ ทั้งตัว ขาย เพียงวงละ10บาท ขายได้ วันละ กว่า200วง บางวัน ยังผลิตไม่ทันลูกค้า ในแต่ละวันจะสร้างรายได้ดีวันละ ไม่ต่ำกว่า2,000บาท นับว่าเป็นรายได้กว่าการทำนาที่ปีน้ำประสบปัญหาราคาข้าวตำต่ำ จึงอยากให้น้ำยังขังอีกซัก1เดือนเพื่อจะมีรายได้จากการจำหน่ายปลา ทางด้าน นายสมยศ เอมใจนายกเทศมนตรีเทศบาลตำบลโพธิ์ประทับช้าง กล่าวว่า การทำประมงพื้นบ้านเป็นวิถีชีวิตของประชาชนชาวพิจิตร โดยเฉพาะผู้ที่มีพื้นที่ในเขตลุ่มแม่น้ำทั้ง แม่น้ำน่าน และแม่น้ำยม ที่จะทำประมงพื้นบ้านในฤดูน้ำหลากซึ่งเป็นช่วงที่ไม่สามารถทำการเกษตรได้ ออกจับสัตว์น้ำซึ่งมีอยู่จำนวนมาก จำหน่ายสร้างรายได้ จากวิกฤติ น้ำท่วม ขัง สร้างรายได้ ซึ่งทางเทศบาลตำบลโพธิ์ประทับช้าง ต่างรู้วิถีชีวิต ของชาวบ้าน ที่สามารถปรับตัว เข้ากับน้ำท่วม โดยการจับปลามาวางจำหน่าย ในทางสัญจร ไม่ต่ำกว่า10ร้านค้า เพื่อง่าย ต่อการซื้อขาย ของ ประชาชนที่ผ่านไปผ่านมา ซึ่งทางเทศบาล จึงได้มีส่วนร่วม การช่วยประชาสัมพันธ์ และการควบคุม ราคา และ คุณภาพ ความสะอาด และ ความเป็นระเบียบ ของร้านจำหน่ายปลาที่จำหน่าย ข้างถนน ไม่ให้กีดขวางเส้นทางจราจร ถือว่าเป็นความร่วมมืออีกทางหนึ่ง ในการช่วยสร้างให้ ประชาชน มีรายได้ ในช่วงวิกฤติน้ำท่วม ซึ่งผู้ที่สนใจสามารถเลือกซื้อได้ ที่ร้านชั่วคราวริมทางถนนสาย พิจิตร-หนองหัวปลวก ซึ่งเป็นถนนสายหลักจาก จังหวัดพิจิตร เชื่อมกับถนนสายเอเชีย 117 พิษณุโลก-นครสวรรค์ ที่บริเวณตำบลวังจิก อำเภอโพธิ์ประทับช้าง จังหวัดพิจิตร ปลาที่จำหน่ายจะมีทั้งปลาสด และปลาแดดเดียว จำหน่ายราคาตามชนิดของปลาตั้งแต่หลักสิบ ไปจนถึงหลักร้อย ที่รับรอง ความสดจากปลา ที่อยู่ตามธรรมชาติ. -008",https://www.naewna.com/likesara/613008,2021_11_02
เรื่องนี้น่ารู้! 'วัคซีนเข็มกระตุ้น ฉีดเลยดีไหม' โดยผู้เชี่ยวชาญด้านไวรัสวิทยา,"ภก.ดร.นรภัทร ปีสิริกานต์ รักษาการผู้อำนวยการกองผลิตวัคซีนจากไวรัส ฝ่ายชีววัตถุ องค์การเภสัชกรรม เผยแพร่บทความวัคซีนเข็มกระตุ้น ฉีดเลยดีไหม วัคซีนเข็มกระตุ้น ฉีดเลยดีไหม เมื่อโควิด-19 ยังคงอยู่กับเราไปอีกนาน วัคซีนจึงกลายเป็นเรื่องสำคัญที่ทุกคนให้ความสนใจ และยิ่งไวรัสโควิด-19 กลายพันธุ์ไปเรื่อยๆ ทำให้ผู้คนพุ่งเป้าความสนใจไปที่การฉีดวัคซีนเข็มกระตุ้นมากขึ้น วันนี้ เรามาทำความรู้จักกันว่าวัคซีนเข็มกระตุ้นคืออะไร และจำเป็นแค่ไหน วัคซีนเข็มกระตุ้น หรือ Booster Doseคือ การฉีดวัคซีนกระตุ้นการสร้างภูมิคุ้มกันหลังได้รับวัคซีนชุดแรกแล้ว เนื่องจากเมื่อระยะเวลาผ่านไป ระดับภูมิคุ้มจากวัคซีนชุดแรกจะค่อยๆ ลดลง ประกอบกับการแพร่ระบาดของเชื้อไวรัสสายพันธุ์ที่น่ากังวล ซึ่งรุนแรงและติดต่อได้ง่ายกว่าสายพันธุ์ดั้งเดิม ทำให้วัคซีนที่ได้รับมาก่อนหน้านี้มีประสิทธิภาพในการป้องกันลดลง การฉีดวัคซีนเข็มกระตุ้น หรือที่หลายคนเรียกติดปากว่า เข็ม 3 จึงมีความสำคัญ ภก.ดร.นรภัทร ปีสิริกานต์ รักษาการผู้อำนวยการกองผลิตวัคซีนจากไวรัส ฝ่ายชีววัตถุ องค์การเภสัชกรรม อธิบายว่า แม้องค์การอนามัยโลกได้ขอให้ชะลอการฉีดเข็มกระตุ้นออกไป เพื่อกระจายวัคซีนเข็มแรกให้ทั่วถึงครอบคลุมประชากรทั่วโลกโดยเฉพาะประเทศที่ยากจนให้มากที่สุดก่อน แต่ตั้งแต่ไตรมาสที่ 3 ของปีนี้ หลายประเทศ เช่น สหรัฐอเมริกา อิสราเอล สิงคโปร์ อินโดนีเซีย หรือแม้กระทั่งประเทศไทยเอง ได้เริ่มฉีดเข็ม 3 แล้ว เนื่องจากมีจำนวนผู้เสียชีวิตเพิ่มขึ้นจากการระบาดของสายพันธุ์เดลต้า และภูมิคุ้มกันจากการฉีดวัคซีน 2 เข็ม เอาไม่อยู่ แล้ว ใครบ้างที่ควรฉีดเข็ม 3 ก่อน เมื่อวันที่ 20 ตุลาคม 2564 ที่ผ่านมา องค์การอาหารและยา สหรัฐอเมริกา ได้อนุมัติให้ใช้วัคซีนโมเดอร์น่าเป็นเข็มกระตุ้นในผู้ที่อายุ 65 ปีขึ้นไป และผู้ที่อายุ 18-64 ปีที่มีความเสี่ยงสูงในการติดโควิดจากการทำงาน ส่วนวัคซีนจอห์นสันแอนด์จอห์นสัน สามารถให้เข็มที่สองเพื่อฉีดเป็นเข็มกระตุ้นได้ในผู้ที่อายุมากกว่า18 ปี หลังจากได้รับวัคซีนเข็มแรก 2 เดือน เพิ่มเติมจากการใช้วัคซีนไฟเซอร์ที่อนุมัติเป็นเข็มกระตุ้นโดยองค์การอาหารและยาตั้งแต่เดือนกันยายนที่ผ่านมา โดยวัคซีนเข็มกระตุ้นทั้งสาม (หมายถึง วัคซีนจอห์นสันแอนด์จอห์นสัน, ไฟเซอร์ และโมเดอร์น่า) ยังสามารถใช้ต่างชนิดกับการได้รับวัคซีนชุดแรก ตัวอย่างเช่น ผู้ที่ได้รับวัคซีนจอห์นสันแอนด์จอห์นสันเป็นเข็มแรกสามารถเลือกรับ mRNA ตัวใดตัวหนึ่งเป็นเข็มกระตุ้นก็ได้ สำหรับในประเทศไทย นอกจากบุคลากรทางการแพทย์ที่เป็นด่านหน้าแล้ว กลุ่มผู้ที่มีอายุเกิน 60 ปี หรือมีโรคประจำตัว 8 โรค กลุ่มผู้ป่วยที่มีปัญหาการสร้างภูมิคุ้มกัน รวมถึงผู้ที่อยู่ในพื้นที่เสี่ยงสูง กลุ่มนี้ควรเป็นกลุ่มแรกที่พิจารณารับวัคซีนเข็มกระตุ้น ภก. ดร.นรภัทร แนะนำว่า ในขณะที่การแพร่ระบาดยังคงรุนแรงอยู่ในประเทศไทย และหากได้รับวัคซีนครบ 2 เข็มนานกว่า 3-6 เดือนแล้ว โดยเฉพาะวัคซีนประเภทเชื้อตาย ควรรับวัคซีนเข็มกระตุ้นตามที่ได้รับการจัดสรรจากรัฐบาลทันที ไม่ว่าจะเป็นวัคซีนชนิด Viral Vector เช่น แอสตร้าเซเนก้า หรือชนิด mRNA เช่น ไฟเซอร์ เพื่อให้ร่างกายสามารถสร้างภูมิคุ้มกันต่อไวรัสสายพันธุ์ใหม่ที่แพร่ระบาดอยู่ และการได้รับวัคซีนเพื่อกระตุ้นภูมิคุ้มกันยังเป็นวิธีที่จะช่วยให้การควบคุมการแพร่ระบาดเป็นไปอย่างมีประสิทธิภาพมากขึ้น สำหรับคำแนะนำในผู้ที่ได้รับวัคซีนแอสตร้าเซเนก้าครบ 2 เข็มแล้ว แม้ภูมิคุ้มกันจะยังคงสูงต่อเนื่องไปอีกประมาณ 6 เดือน แต่หลังจากนั้นจึงควรได้รับวัคซีนเข็มกระตุ้นเช่นกัน ดังนั้น คนที่จองโมเดอร์น่าไว้แล้ว ก็สามารถเก็บสิทธิไว้ได้ และฉีดเป็นเข็มกระตุ้นเมื่อครบกำหนดเวลา ซึ่งส่วนใหญ่ก็จะเป็นช่วงต้นปี 2565 เป็นต้นไป ถึงแม้วัคซีนที่จองไว้จะยังเป็นเจนเนอเรชั่นแรก แต่จากการศึกษาการใช้วัคซีนในประชากรจำนวนมากในต่างประเทศพบว่า วัคซีนชนิด mRNA ยังมีประสิทธิภาพดีในการป้องกันสายพันธุ์เดลต้า โดยควบคุมการติดเชื้อที่สูงในระดับหนึ่ง แม้ว่าประสิทธิภาพจะลดลงบ้างก็ตาม คำถามคาใจ ควรรอ Variant-Specific Vaccines หรือไม่ สำหรับกลุ่มที่เพิ่งได้รับวัคซีนแอสตร้าเซเนก้า ครบ 2 เข็มไปหยก ๆ ซึ่งยังไม่ได้มีความจำเป็นต้องรับวัคซีนเข็มกระตุ้นในตอนนี้ แต่ได้จองวัคซีนโมเดอร์น่าไว้ จึงอาจกำลังชั่งใจว่าจะทำอย่างไรดี ควรรอ Variant-Specific Vaccines และโอนสิทธิให้คนอื่นไหม วัคซีนเจเนอเรชั่นแรกที่ใช้กันอยู่ในปัจจุบันนั้น พัฒนาจากสายพันธุ์ดั้งเดิม ซึ่งมีถิ่นกำเนิดจากมณฑลหวู่ฮั่น และอาจมีผลป้องกันลดลงได้ในอนาคต ส่วน Variant-Specific Vaccines นั้น ถูกพัฒนาให้ครอบคลุมไวรัสสายพันธุ์ใหม่แต่ละสายพันธุ์ได้อย่างเจาะจง ซึ่งผู้ผลิตวัคซีนส่วนมากกำลังเร่งพัฒนาวัคซีน Variant-Specific Vaccines อยู่ แต่กว่าจะได้เห็น คงต้องกลางปี 2565 ไปแล้ว จากข้อมูลที่เก็บรวบรวมโดยกรมควบคุมโรค ประเทศสหรัฐอเมริกา ในอาสาสมัครที่เป็นผู้ที่เข้าออกโรงพยาบาลบ่อยๆ จำนวน 32,867 คน จาก 9 รัฐ ระหว่างเดือน มิถุนายน – สิงหาคม 2564 ซึ่งเป็นช่วงที่สายพันธุ์เดลต้าระบาดอย่างหนัก พบว่า ประสิทธิผลในการป้องกันการป่วยหนักจนต้องเข้าโรงพยาบาลของโมเดอร์น่าอยู่ที่ 95% ไฟเซอร์ 80% และในด้านการป้องกันอาการหนัก-ฉุกเฉิน โมเดอร์น่าป้องกันได้ 92% ขณะที่ไฟเซอร์ป้องกันได้ 77% ซึ่งโดยรวมแล้วชี้ให้เห็นว่า วัคซีนชนิด mRNA ทั้งคู่ต่างมีประสิทธิภาพในการป้องกันสายพันธุ์เดลต้าได้ในระดับสูง อย่างไรก็ตาม หากระยะเวลาการฉีดวัคซีน 2 เข็มแรกไม่ได้เป็นไปตามเกณฑ์ที่กำหนดไว้ และมีแนวโน้มว่าจะสามารถได้รับวัคซีนเจเนอเรชั่นที่สองได้ ก็อาจจะพิจารณาเป็นกรณีๆไป . 009",https://www.naewna.com/likesara/613012,2021_11_02
'หมอธีระ'แนะแนวทาง 7 วิธีปฏิบัติที่ควรทำ เวลาไปกินดื่มในร้านอาหาร,"เมื่อวันที่ 2 พฤศจิกายน 2564 รศ.นพ.ธีระ วรธนารัตน์ คณะแพทยศาสตร์ จุฬาลงกรณ์มหาวิทยาลัย โพสต์ข้อความแสดงความคิดเห็นเกี่ยวกับสถานการณ์โควิด ผ่านทางเฟซบุ๊ก Thira Woratanarat มีเนื้อหาดังนี้ 2 พฤศจิกายน 2564 เมื่อวานทั่วโลกติดเพิ่ม 324,207 คน ตายเพิ่ม 4,611 คน รวมแล้วติดไปรวม 247,805,440 คน เสียชีวิตรวม 5,019,852 คน 5 อันดับแรกที่ติดเชื้อสูงสุดคือ รัสเซีย สหราชอาณาจักร อเมริกา ตุรกี และยูเครน จำนวนติดเชื้อใหม่ในแต่ละวันของทั่วโลกตอนนี้ มาจากทวีปเอเชีย ยุโรป และอเมริกาเหนือ ซึ่งรวมกันคิดเป็นร้อยละ 95.54 ของทั้งโลก ในขณะที่จำนวนการเสียชีวิตคิดเป็นร้อยละ 92.23 ...สำหรับสถานการณ์ไทยเรา เมื่อวานติดเชื้อเพิ่ม 8,165 คน สูงเป็นอันดับ 9 ของโลก หากรวม ATK อีก 2,450 คน จะขยับเป็นอันดับ 8 ของโลก และไม่ว่าจะเป็นแค่ยอดที่รายงานทางการ หรือจะรวม ATK ก็ยังคงเป็นอันดับ 1 ของอาเซียนอย่างต่อเนื่อง ...แนวปฏิบัติที่ควรทำเวลาไปกินดื่มในร้านอาหาร 1. เลือกร้านที่จะไปในบริเวณนั้นสัก 2-3 ร้าน 2. ถึงร้านแล้ว ประเมินดูว่าแออัดไหม ถ่ายเทอากาศดีไหม การรักษาความสะอาดโอเคไหม พนักงานป้องกันตัวดีไหม หากไม่ดี ไม่ควรเสี่ยง...เปลี่ยนร้านเถอะ 3. พกสเปรย์แอลกอฮอล์หรือเจลแอลกอฮอล์ไว้ล้างมือ ก่อนและหลังหยิบจับสิ่งของสาธารณะ เช่น เก้าอี้ เมนู ฯลฯ 4. ให้พนักงานรับออร์เดอร์ห่างจากเรา 1 เมตร หากเข้ามาใกล้เกินไป ควรแนะนำพนักงานอย่างสุภาพ เพื่อความปลอดภัยทั้งเขาและเรา ระหว่างการสั่งอาหาร ทั้งพนักงานและเราควรใส่หน้ากากทั้งคู่ 5. ระหว่างรออาหาร หากไม่ได้กินดื่ม ควรใส่หน้ากาก 6. หากกินดื่มเสร็จ ระหว่างรอจานอื่น ควรล้างมือและใส่หน้ากาก 7. ช่วงคิดเงิน อย่าลืมล้างมือหลังหยิบจับธนบัตร เหรียญ หรือปากกา ...สถานการณ์ระบาดยังรุนแรงต่อเนื่อง ควรไปเท่าที่จำเป็น การซื้อกลับไปแยกกินเอง ย่อมปลอดภัยกว่า คำแนะนำดังกล่าวไม่ใช่คำแนะนำแบบโลกสวย หรือสุดโต่งจนปฏิบัติไม่ได้ เพราะที่แนะนำข้างต้นนั้น ตนเองก็ปฏิบัติอยู่เช่นกัน ย้ำอีกครั้งว่า ความเสี่ยงในสังคมจะสูงขึ้นมาก ถัดจากนี้ไป ขึ้นอยู่กับความใส่ใจสุขภาพของแต่ละคน (Health consciousness) ด้วยรักและห่วงใย - 006",https://www.naewna.com/local/612963,2021_11_02
'ใหม่ ดาวิกา'อวดลุคเซ็กซี่ใจละลาย สวมเกาะอกซีทรูออร่าพุ่,2 พ.ย.64 ไม่ว่าจะลุคไหนก็เอาอยู่ทุกลุค สำหรับนางเอกสาวสุดฮอต อย่าง ใหม่ ดาวิกา โฮร์เน่ ที่ล่าสุดเจ้าตัวได้โพสต์ภาพที่อยู่ในชุดเกาะอกซีทรูสีดำของแบรนด์หรู Gucci ตัดกับผิวขาวออร่าเพิ่มดีกรีความร้อนแรงแบบสุดๆ เรียกว่าภาพเดียวของสาวใหม่ ทำเอาตะลึงไปทั้งไอจีเลยทีเดียว,https://www.naewna.com/entertain/613016,2021_11_02
แอสตร้าเซนเนก้า แจ้งความคืบหน้า ยันส่งมอบวัคซีนไทยตามสัญญาปี64-65,แอสตร้าเซนเนก้า แจ้งความคืบหน้าการส่งมอบวัคซีนตามสัญญาปี 2564-2565 เผยจะส่งมอบวัคซีนที่นำเข้ามาจากแหล่งผลิตอื่นให้ไทย ควบคู่การผลิตโดยสยามไบโอไซเอนซ์ เมื่อวันที่ 2 พฤศจิกายน 2564 นายเจมส์ ทีก ประธาน บริษัท แอสตร้าเซนเนก้า (ประเทศไทย) จำกัด ส่งจดหมายเปิดผนึก แจ้งความคืบหน้าและการดำเนินงานส่งมอบวัคซีนแอสตร้าเซนเนก้าให้ประเทศไทย มีเนื้อหาดังนี้ เรียน เพื่อนพี่น้องชาวไทย ผมในฐานะตัวแทนของแอสตร้าเซนเนก้าในประเทศไทย ขอใช้โอกาสนี้แจ้งให้ทุกขท่านทราบถึงความคืบหน้า และการดำเนินงานต่างๆ ที่เราได้มุ่งมั่นทำมาอย่างต่อเนื่อง เพื่อช่วยยับยั้งการแพร่ระบาดของโรคโควิด-19 ที่พวกเรากำลังเผชิญอยู่ในขณะนี้ เราสามารถเพิ่มการผลิตวัคซีนป้องกันโควิด-19ในประเทศไทยได้กว่า20% เมื่อเดือนกรกฎาคมที่ผ่านมา ผมได้เขียนจดหมายเปิดผนึกฉบับแรกเพื่อแจ้งให้ทุกท่านทราบถึงเจตนารมณ์ของเราในการทำภารกิจสำคัญ เพื่อสนับสนุนให้เกิดการเข้าถึงวัคซีนป้องกันโควิด-19อย่างทั่วถึงและเท่าเทียมในช่วงการแพร่ระบาดของโรคโควิด-19โดยเราพยายามเร่งส่งมอบวัคซีนให้ได้เร็วที่สุดเท่าที่จะสามารถทำได้ ซึ่งรวมถึงการเพิ่มประสิทธิภาพของกระบวนการผลิตให้ดียิ่งขึ้นจากเดิมที่ดีและคงที่อยู่แล้ว เพื่อให้สามารถผลิตวัคซีนป้องกันโควิด-19ได้มากขึ้น,https://www.naewna.com/local/613015,2021_11_02
'อนุทิน'ชงครม.ซื้อยาโมลนูพิราเวียร์ 2 ล้านเม็ด เชื่อสถานการณ์จะดีขึ้นเรื่อยๆ,"อนุทินชี้สถานการณ์โควิดจะค่อยๆ ดีขึ้น พร้อมชงครม.ขออนุมัติกรอบวงเงินซื้อยาโมลนูพิราเวียร์ 2 ล้านเม็ด เจอแรงงานต่างด้าวลักลอบเข้าเมืองจับดำเนินการตามกฎหมาย พร้อมฉีดวัคซีนให้ เพราะทุกกิจการที่ดำเนินการในไทย คนทุกคนต้องได้รับวัคซีน 2 พ.ย.64 นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวภายหลังประชุมผู้บริหาร และรับมอบหน้ากากอนามัยN 95จำนวน 300,000จากบริษัท ซินเคอหยวน สตีล จำกัด ว่าหลังจากเปิดประเทศเมื่อวานนี้ว่า ทุกอย่างเป็นไปด้วยเรียบร้อย ไม่พบผู้ป่วยติดเชื้อ กำชับให้อธิบดีกรมควบคุมโรค พิจารณาปรับลดขั้นที่ไม่จำเป็น เพื่ออำนวยความสะดวกกับนักท่องเที่ยว ในส่วนของกระทรวงสาธารณสุขจะดูแลรับผิดชอบเรื่องการรักษาพยาบาล โดยวันพรุ่งนี้ (3 พ.ย.) เตรียมนำเรื่องเสนอเรื่องการจัดขออนุมัติกรอบวงเงินในการจัดซื้อยาโมลนูพิราเวียร์ จำนวน 50,000 คอร์ส หรือ 2 ล้านเม็ด ใช้ในการรักษาพยาบาลผู้ป่วยติดเชื้อร่วมกับยาฟาวิพิราเวียร์ นายอนุทิน กล่าวว่า สำหรับในส่วนของแรงงานต่างด้าวที่เข้าไทย ยืนยันการฉีดวัคซีนในไทยครอบคลุมทุกคนที่พำนักในไทย ส่วนในแรงงานก็เช่นกัน ทางนายจ้างต้องมีการขึ้นทะเบียนแรงงานและให้รับวัคซีน แต่หากเป็นแรงงานที่ลักลอบเข้ามาอย่างผิดกฎหมาย นอกจาก ตม.จะดำเนินการตามกฎหมายแล้ว ทางการของไทยก็จะฉีดวัคซีนให้ด้วย เพื่อความปลอดภัย อย่างไรก็ตาม การนำวัคซีนส่วนหนึ่งมาฉีดให้กับแรงงานต่างด้าวนั้นไม่กระทบกับวัคซีนที่ฉีดให้กับคนไทยแน่นอน พร้อมย้ำสถานการณ์โควิดจากนี้จะดีขึ้น และไม่อยากให้ทุกคนกังวลเกี่ยวกับตัวเลขผู้ติดเชื้อ เพราะนักวิชาการทั่วโลก เชื่อว่า โควิดจะค่อยๆ กลายเป็นโรคประจำ เมื่ออยู่ไปอีกนาน 5-10 ปี ตัวเลขผู้ป่วยต้องเพิ่มขึ้น ฉะนั้นอย่ากังวลเรื่องตัวเลข แต่ก็ให้มองที่การรักษาพยาบาล ด้าน นพ.ไพศาล ดั่นคุ้ม เลขาธิการคณะกรรมการอาหารและยา (อย.) กล่าวว่า ในส่วนของยาโมลนูพิราเวียร์ที่มีรายงานว่า บริษัทผู้ผลิตเตรียมถ่ายทอดเทคโนโลยีให้ประเทศต่างๆนั้นทางตอนนี้ประเทศไทยยังไม่อยู่ในลิสต์ แต่กรมการแพทย์อยู่ระหว่างการประสานงานกับบริษัทผู้ผลิต นพ.ไพศาล กล่าวต่อว่า ส่วนวัคซีนโมเดอร์นา ตามที่บริษัท ซิลลิค จะขออนุญาตนำเข้าวัคซีนจากแหล่งผลิตอื่นเพิ่มเติมนั้น ในส่วนของวัคซีนที่เข้าไทยวันที่ 1 พ.ย. มาจากแหล่งผลิตในสหภาพยุโรป (อียู) ประเทศสเปน ล่าสุดบริษัท ซิลลิค ขออนุญาตเพิ่มแหล่งผลิตในอียู 2 แหล่งคือจากสเปนอีกแห่งหนึ่งเนื่องจากสเปนผลิตได้หลายแหล่ง และฝรั่งเศส 1 แห่ง รวมเป็น 3 แหล่งคาดว่าภายในสัปดาห์นี้น่าจะอนุมัติให้นำเข้าจากแหล่งที่ขออนุญาตเพิ่มเติม",https://www.naewna.com/local/613014,2021_11_02
หนีตายวุ่น! ไฟไหม้ตลาดนัดจตุจักร ต้นเพลิงร้านนวด-เร่งหาสาเหตุ,หนีตายวุ่น! ไฟไหม้ตลาดนัดจตุจักร ต้นเพลิงร้านนวดแผนไทย เร่งหาสาเหตุ JS100 รายงานว่าเมื่อเวลาประมาณ 12.20 น. เกิเหตุเพลิงไหม้ที่ตลาดนัดจตุจักร ซึ่งจากการตรวจสอบพบว่า เกิดเหตุไฟไหม้ที่ร้านนวดแผนไทย ลุกลามไหม้ร้านแกะสลักไม้ ซึ่งตั้งอยู่ภายในโครงการ 11 ซอย 12/7 ต่อมา เจ้าหน้าที่ระดมกำลังระงับเพลิงไหม้ได้แล้ว เหตุดังกล่าว เพลิงไหม้ลามประมาณ 3 ห้อง 6 ร้านค้า และโชคดีที่ไม่มีผู้ได้รับบาดเจ็บและเสียชีวิต ขณะนี้อยู่ระหว่างหาสาเหตุของไฟไหม้ครั้งนี้ . 009,https://www.naewna.com/local/613021,2021_11_02
5 คนร้ายยกพวกบุกยิงอริถึงบ้านคาดแค้นติดหนี้ 1 พันไม่ยอมจ่ายอีกฝ่ายโดดหนีรอดหวุดหวิด,"5 คนร้ายขับรถจักรยานยนต์บุกบ้านคู่อริเรียกชื่อก่อนใช้อาวุธปืน 9 มม.ยิงใส่ 2 นัด ฝ่ายถูกยิงกระโดดวิ่งหนีรอดตายหวุดหวิด คาดแค้นเรื่องยืมเงิน 1,000 บาทที่อีกฝ่ายไม่มีจ่ายคืนให้จนทะเลาะกัน เผยทั้งสองฝ่ายรู้จักกันดี ขณะที่ตำรวจรู้ตัวหมดแล้วเร่งติดตามจับกุม เมื่อเวลา 11.00 น.วันที่ 2 พ.ย.64 ตำรวจ สภ.หาดใหญ่ จ.สงขลา ได้รับแจ้งเกิดเหตุมีการใช้อาวุธปืนยิงกันที่บ้านเลขที่ 100 ซอย 22 ราษฎร์อุทิศ ชุมชนหลังวัดโคกสมานคุณ เขตเทศบาลนครหาดใหญ่ จ.สงขลา หลังจากที่ พ.ต.ท.มาชา แก้วทอง รองผู้กำกับการปราบปราม สภ.หาดใหญ่ พร้อมด้วย ร.ต.ท.กฤษดา หมุนมิตร รองสารวัตรสอบสวน และ พ.ต.ท.อนุรักษ์ กลางณรงค์ สารวัตรสืบสวนพร้อมตำรวจชุดสืบสวนของ สภ.หาดใหญ่ ไปตรวจสอบที่เกิดเหตุ พบที่เกิดเหตุเป็นคาร์แคร์เก่าที่เลิกกิจการไปแล้ว คนร้ายใช้อาวุธปืน 9 มม.ยิงเข้าไปในบ้าน 2 นัด พบปลอกกระสุน 9 มม.จำนวน 1 ปลอกตกอยู่ในขนำข้างบ้าน จึงเก็บไว้เป็นหลักฐาน แต่ไม่มีใครได้รับบาดเจ็บ โดยขณะเกิดเหตุมีคนอยู่ภายในบ้าน 4 คน เป็นชาย 3 คนหญิง 1 คน จากการสอบถามนายขจรชัย ทิมทอง อายุ 40 ปี หรือบอยหยอย ซึ่งเป็นผู้เสียหายและเป้าหมายที่คนร้ายมายิง เล่าว่า ขณะเกิดเหตุกำลังนั่งลับมีดอยู่หน้าบ้าน ได้มีกลุ่มคนร้าย จำนวน 5 คนยกพวกขับรถจักรยานยนต์มาจอดบริเวณชายป่าข้างบ้านและเรียกชื่อตน พร้อมกับได้ยินเสียงปืนดังขึ้น 1 นัด ตนจึงกระโดดวิ่งหนีไปหลังบ้านและหนึ่งในคนร้ายได้เดินเข้ามาที่ขนำและยิงอีก 1 นัด โดยคนร้ายทั้ง 5 คนนั้นตนรู้จักดีส่วนสาเหตุคาดว่าน่าจะมาจากเรื่องที่ตนไปยืมเงินจำนวน 1,000 บาทจากคนที่ยิงและมีการทวงถามเงินหลายครั้งผ่านทางโทรศัพท์แต่ตนไม่มีเงินคืนให้จึงคาดว่าทำให้อีกฝ่ายไม่พอใจและทะเลาะกันจึงพาพวกบุกมาบุกยิงถึงบ้าน แต่ไม่แน่ชัดว่าจะจงใจยิงให้ถูกหรือแค่ยิงขู่เพราะได้ยินแค่เสียงปืน ในขณะที่นายปอ เพื่อนที่อยู่ในเหตุการณ์ เล่าว่า ตอนที่คนร้ายใช้อาวุธปืนยิงเข้ามาตนนั่งฟังเพลงอยู่ในขนำและได้ยินเสียงปืนดังขึ้นจึงวิ่งหนีตาย ส่วนสาเหตุทราบแค่เพียงว่าคนร้ายมีเรื่องทะเลาะกันทางโทรศัพท์กับเพื่อนที่ชื่อบอยหยอย หลังเกิดเหตุตำรวจกำลังติดตามตัวกลุ่มผู้ก่อเหตุทั้ง 5 คน ซึ่งทราบชื่อและรู้ตัวหมดแล้ว ส่วนพนักงานสอบสวนกำลังเร่งรวบรวมพยานหลักฐานเพื่อเรียกออกหมายเรียกและออกหมายจับหากไม่เข้ามอบตัว",https://www.naewna.com/local/613018,2021_11_02
‘VISTEC’ มหาวิทยาลัยวิจัยนวัตกรรม ‘วิทยาศาสตร์-เทคโนโลยี’ พัฒนาประเทศยั่งยืน,"VISTEC มหาวิทยาลัยวิจัยนวัตกรรม วิทยาศาสตร์-เทคโนโลยี พัฒนาประเทศยั่งยืน สถาบันวิทยสิริเมธี (Vidyasirimedhi Institute of Science and Technology: VISTEC) สถาบันการศึกษาที่เปิดสอนในระดับปริญญาโทและปริญญาเอก ริเริ่มก่อตั้งโดย กลุ่ม ปตท. และได้รับการสนับสนุนจากพันธมิตรร่วมอุดมการณ์ ด้วยตระหนักว่าความรู้ด้านวิทยาศาสตร์ เทคโนโลยีและนวัตกรรม เป็นหัวใจสำคัญในการพัฒนาประเทศอย่างยั่งยืน โดย VISTEC ตั้งอยู่ใน Smart City วังจันทร์วัลเลย์ (Wangchan Valley) เมืองนวัตกรรมแห่งอนาคต ของ ปตท. ในบริเวณ Education Zone หรือพื้นที่เพื่อการศึกษาและการเรียนรู้ รวมถึงเสริมสร้างความเข้มแข็งให้การวิจัย การสร้างนวัตกรรม การสร้างความร่วมมือทางด้านงานวิจัยระดับชั้นแนวหน้าในพื้นที่ โดยมีเป้าหมายเพื่อพัฒนากำลังคนที่จะเป็นรากฐานสำหรับพัฒนานวัตกรรมของประเทศ สถาบันวิทยสิริเมธี หรือ VISTEC เริ่มเปิดการเรียนการสอนในเดือนสิงหาคม 2558 จนปัจจุบันได้ก้าวเข้าสู่ปีที่ 7เป็นที่เรียบร้อย ในกระบวนการขับเคลื่อนที่สำคัญเพื่อนำพา VISTEC ไปสู่การเป็นมหาวิทยาลัยที่สร้างนักวิทยาศาสตร์และนักวิจัยในระดับโลกที่รอบรู้และมีความเป็นผู้นำในการบุกเบิกการวิจัยวิทยาศาสตร์ใหม่เพื่อสร้างสรรค์องค์ความรู้และนวัตกรรม และในขณะเดียวกันสามารถนำความรู้ไปขับเคลื่อนการพัฒนาที่ตอบโจทย์ความต้องการของประเทศและสอดรับกับทิศทางในระดับโลกVISTEC ได้กำหนด 3 ภารกิจที่สำคัญ คือ 1. การสร้างนักวิจัยระดับโลกที่รอบรู้และมีความเป็นผู้นำ [Cultivate Global Well-versed Leader] 2. การบุกเบิกการวิจัยวิทยาศาสตร์ใหม่เพื่อการสร้างสรรค์องค์ความรู้และนวัตกรรม [Create Frontier Science and Innovation] และ 3. การนำความรู้ไปขับเคลื่อนการพัฒนาที่ตอบโจทย์ความต้องการของประเทศและสอดรับกับทิศทางระดับโลก [Contribute to National Demands and Global Challenges] VISTEC เปิดการเรียนการสอนใน 4 สำนักวิชา ประกอบด้วย 1.สำนักวิชาวิทยาการโมเลกุล (School of Molecular Science and Engineering: MSE) 2.สำนักวิชาวิทยาการพลังงาน (School of Energy Science and Engineering: ESE) 3.สำนักวิชาวิทยาศาสตร์และวิศวกรรมชีวโมเลกุล (School of Biomolecular Science and Engineering: BSE) และ 4.สำนักวิชาวิทยาศาสตร์และเทคโนโลยีสารสนเทศ (School of Information Science and Technology: IST) ซึ่งสอดคล้องกับบริบทความต้องการของอุตสาหกรรมและรองรับกลุ่มอุตสาหกรรมใหม่ (New S-Curve) อันได้แก่ 1. อุตสาหกรรมการกักเก็บพลังงานด้วยแบตเตอรี่ประสิทธิภาพสูง (VISBAT) 2. อุตสาหกรรมเชื้อเพลิงชีวภาพ เคมีชีวภาพ และเทคโนโลยีชีวภาพ (BioVis) 3. อุตสาหกรรมหุ่นยนต์ ระบบอัตโนมัติ และอิเล็กทรอนิกส์อัจฉริยะ(VIS-BOT) 4. อุตสาหกรรมดิจิทัล (COVIDBOT และ CHIVID) 5. อุตสาหกรรมการแพทย์และผลิตอุปกรณ์ทางการแพทย์ (ชุดตรวจหาเชื้อไวรัสโควิด: Rapid Genetic Detection Kit for COVID-19) ในปี 2564 นี้ VISTEC ยังคงมุ่งมั่นพัฒนาและนำเสนอผลงานวิจัยที่มีความก้าวหน้าทางเทคโนโลยีและนวัตกรรมที่มีศักยภาพในการผลักดันสู่การใช้งานเชิงพาณิชย์ อีกทั้งยังสร้างคุณค่าให้กับสังคม อาทิ 1. ด้านวิศวกรรมวัสดุ (Advanced Functional Materials Engineering) ได้แก่ เทคโนโลยีเซลล์แสงอาทิตย์ยุคใหมและนวัตกรรมไฟส่องสว่างอนาคตเพื่อการปฏิรูปพลังงานหมุนเวียนที่ยั่งยืน ผลงานวิจัยจากสำนักวิชาวิทยาการโมเลกุล (MSE) เป็นการวิจัยและพัฒนาวัสดุกึ่งตัวนำอินทรีย์ที่สามารถประยุกต์ใช้ในอุปกรณ์อิเล็กทรอนิกส์ยุคใหม่ โดยนำวัสดุกึ่งตัวนำอินทรีย์ที่เป็นสารประกอบของคาร์บอน มาออกแบบในระดับโมเลกุลให้มีคุณสมบัติเป็นสารกึ่งตัวนำที่สามารถเปล่งแสงได้ดี ดูดกลืนแสงได้ดี หรือนำไฟฟ้าได้ดี สามารถนำมาใช้แทนวัสดุกึ่งตัวนำซิลิคอนในอุปกรณ์อิเล็กทรอนิกส์ที่ใช้กันอยู่ในปัจจุบันได้ เพื่อเพิ่มประสิทธิภาพของอุปกรณ์อิเล็กทรอนิกส์และสร้างนวัตกรรมใหม่ อาทิ ไดโอดเปล่งแสงอินทรีย์ (OLED) เซลล์แสงอาทิตย์ยุคใหม่ อิเล็กทรอนิกส์แบบยืดหยุ่นหรือพับงอได้ เช่น โทรศัพท์มือถือแบบพับงอได้ รวมถึง อิเล็กทรอนิกส์แบบพิมพ์ได้ โดยงานวิจัยนี้เป็นการบูรณาการด้านเคมี วัสดุศาสตร์ ฟิสิกส์ และวิศวกรรมศาสตร์ เข้าด้วยกัน โดยสามารถนำองค์ความรู้ดังกล่าวมาทำงานร่วมกับภาคอุตสาหกรรมเพื่อต่อยอดการพัฒนาไปสู่การผลิตในเชิงพาณิชย์และใช้งานได้จริง 2. ด้านพลังงาน (Green Energy for the Future) VISTEC ได้ก่อตั้ง Centre of Excellence for Energy Storage Technology (CEST) หรือ ศูนย์ความเป็นเลิศด้านเทคโนโลยีกักเก็บพลังงาน ขึ้น อยู่ภายในความดูแลของสำนักวิชาวิทยาการพลังงาน (ESE) มุ่งเน้นการพัฒนาแบตเตอรี่ชนิดลิเทียมไอออนประสิทธิภาพสูง (High-performance Li-ion Batteries) ซึ่งมีเป้าหมายในการพัฒนาให้ได้แบตเตอรี่ที่มีค่าการกักเก็บพลังงานที่สูงขึ้น และมีอายุการใช้งานที่ยาวนาน ปัจจุบันได้ดำเนินการพัฒนาวัสดุกักเก็บพลังงานและดำเนินการผลิตแบตเตอรี่ตามเป้าหมายดังกล่าว ควบคู่กับการทดสอบด้านความปลอดภัยตามมาตรฐานระดับสากล UN 38.3 เพื่อให้มั่นใจว่าแบตเตอรี่ที่พัฒนาขึ้นโดยองค์ความรู้ของคนไทยนั้นสามารถนำไปประยุกต์ใช้ในภาคอุตสาหกรรมได้อย่างมีประสิทธิภาพ และปลอดภัย มีศักยภาพในการแข่งขันได้ในระดับสากลต่อไป 3. ด้านเทคโนโลยีหุ่นยนต์ และระบบปัญญาประดิษฐ์ (Robotics and Artificial Intelligence) สำนักวิชาวิทยาศาสตร์และเทคโนโลยีสารสนเทศ (IST) โดยการสนับสนุนหลักจากธนาคารไทยพาณิชย์ จำกัด (มหาชน) เพื่อมุ่งเน้นการพัฒนางานวิจัยด้านวิทยาการเทคโนโลยีสารสนเทศที่มีคุณภาพ เทคโนโลยีหุ่นยนต์และระบบปัญญาประดิษฐ์ที่ทันสมัยเพื่อให้การดำเนินชีวิตในปัจจุบันมีความสะดวกสบายมากยิ่งขึ้น อาทิ การพัฒนาระบบควบคุมโครงข่ายประสาทเทียมสำหรับหุ่นยนต์ ที่สามารถทำให้หุ่นยนต์ 6 ขา สามารถยกขากลางและขาหลังข้ามสิ่งกีดขวางได้โดยอาศัยการนำข้อมูลจากเซนเซอร์ของขาหน้ามาเก็บไว้ในหน่วยความจำระยะสั้น และส่งข้อมูลออกมาใช้งานในช่วงเวลาที่เหมาะสม เทคโนโลยีดังกล่าวได้แรงบันดาลใจจากพฤติกรรมของสิ่งมีชีวิต และนำไปสู่แนวทางใหม่ในการควบคุมหุ่นยนต์อัตโนมัติที่สามารถนำไปใช้ในการพัฒนาหุ่นยนต์สำรวจเพื่อทำงานในพื้นที่ขรุขระหรือมีสิ่งกีดขวางได้อย่างมีประสิทธิภาพ และการพัฒนาเทคโนโลยีการเรียนรู้ขั้นสูงของเครื่อง (advanced machine learning technology) ให้มีความสามารถในการปรับตัวในสถานการณ์ใหม่แบบ Real-time และรวดเร็ว เทคโนโลยีดังกล่าวนับเป็นพื้นฐานสำคัญที่ทำให้หุ่นยนต์มีความเฉลียวฉลาด สามารถสื่อสารและทำงานร่วมกับมนุษย์ได้อย่างมีประสิทธิภาพยิ่งขึ้น โดยสามารถนำไปใช้กับหุ่นยนต์บริกรในร้านกาแฟและร้านอาหาร ซึ่งจะทำให้หุ่นยนต์สามารถเรียนรู้ ตรวจจับและจดจำลูกค้าแบบ Real-time เพื่อเสิร์ฟอาหารและเครื่องดื่มให้กับลูกค้าได้อย่างอัตโนมัติและแม่นยำ นอกจากนี้ ยังมีการวิจัยเทคโนโลยีปัญญาประดิษฐ์ (AI) และคอมพิวเตอร์วิทัศน์ (Computer Vision) ที่ได้สร้างสรรค์เทคนิคจำลองวัตถุเสมือนจริงด้วยระบบ AI โดยสามารถแปลงภาพถ่าย 2D รอบวัตถุ ให้ออกมาในรูปแบบโมเดลสามมิติ (3D) ซึ่งให้ผลลัพธ์เสมือนจริง จนยากที่จะแยกแยะด้วยตาเปล่า เทคนิคนี้สามารถจำลองวัตถุที่มีความซับซ้อนทางด้านแสงและเงา เช่น ขวดโหลแก้ว หรือจานเซรามิคที่มีความเงางาม และสามารถแสดงผลแบบ Real-time ครั้งแรกของโลก ซึ่งรวดเร็วกว่างานก่อนหน้า 1,000 เท่า งานวิจัยนี้สามารถนำไปประยุกต์ใช้ในธุรกิจประเภท E-commerce หรือการทำ E-catalog เพื่อให้ผู้บริโภคสามารถเห็นภาพสินค้าที่เสมือนจริงก่อนการเลือกซื้อสินค้า และ 4.ด้านเทคโนโลยีชีวภาพและวิศวกรรมกระบวนการ (Biotechnology and Process Engineering) เช่น สำนักวิชาวิทยาศาสตร์และวิศวกรรมชีวโมเลกุล (BSE) ได้ริเริ่มโครงการขยะเพิ่มทรัพย์ หรือ C-ROS (Cash Return from ZeroWaste and Segregation of Trash) โดยได้รับการสนับสนุนจากธนาคารกสิกรไทย โครงการนี้มีจุดมุ่งหมายเพื่อช่วยลดปริมาณขยะอินทรีย์จากครัวเรือน ชุมชนและภาคอุตสาหกรรม โดยได้นำความรู้ด้านเทคโนโลยีชีวภาพและวิศวกรรมกระบวนการ (Biotechnology and Process Engineering) มาใช้เพื่อสร้างตัวเร่งปฏิกิริยาและกระบวนการให้สามารถทำงานด้วยกันได้อย่างมีประสิทธิภาพในการแปลงขยะอินทรีย์ให้เป็นสารมีมูลค่าเพิ่ม ได้หลากหลาย รวดเร็วและมีมูลค่าสูงสุด ปัจจุบันโครงการดังกล่าวถูกนำไปใช้งานจริงแล้วในชุมชนมากกว่า 10 แห่ง และยังนำหัวเชื้อจากกระบวนการข้างต้นมาผลิตเป็นนวัตกรรมสารบำรุงพืชชนิดเข้มข้นในชื่อ BioVis ซึ่งมีช่องทางจัดจำหน่ายทั้งออนไลน์และการออกบูธในงานต่าง ๆ อีกด้วย รวมถึง อีกหนึ่งผลงานที่พัฒนาขึ้นจากความเชี่ยวชาญด้านวิศวกรรมเอนไซม์และชีววิทยาสังเคราะห์ คือ ชุดตรวจ COVID-19 โดยใช้เทคโนโลยี CRISPR diagnostics ซึ่งมีจุดเด่นที่ความรวดเร็ว สามารถระบุผลได้อย่างแม่นยำ และสะดวกต่อการใช้งานเพื่อให้เป็นประโยชน์ต่อสถานการณ์ในปัจจุบัน ชุดตรวจดังกล่าวได้รับการรับรองทางเทคโนโลยีจากสำนักงานคณะกรรมการอาหารและยา (อ.ย.) โดยชุดตรวจได้ถูกได้ถูกพัฒนา เพื่อให้มีความสามารถในการตรวจจำแนกสายพันธุ์เชื้อโควิด ตรวจโรคติดเชื้ออุบัติใหม่และอุบัติซ้ำ รวมถึงโรคทางพันธุกรรมอื่น ๆ นอกจากนี้ ยังเน้นการสร้างรากฐานการผลิตส่วนประกอบของชุดตรวจ และการพัฒนาคิดค้นส่วนประกอบใหม่ ๆ ภายในประเทศ เพื่อสร้างความยั่งยืนในการใช้งานเทคโนโลยี CRISPR Diagnostics ในประเทศไทยให้เกิดขึ้นในอนาคตต่อไป ในระยะเวลากว่า 6 ที่ VISTEC ได้มุ่งมั่นพัฒนาและผลิตผลงานวิจัยชั้นแนวหน้า (Frontier Research) ที่เน้นพัฒนาและสร้างคุณค่าต่อวงวิชาการให้กับสังคมและประเทศไทย (High Quality and High Impact) แล้ว VISTEC ยังได้รับการจัดอันดับใน Nature Index Ranking ให้เป็นอันดับที่ 1 ของประเทศไทยในสาขา All Sciences, Chemical Science และ Life Science โดยหากพิจารณาเฉพาะ Chemical Sciences นั้น นอกจากครองอันดับ 1 ของประเทศติดต่อกันสามปีแล้ว ยังได้รับการจัดอันดับให้เป็นอันดับที่ 3 ในกลุ่มประเทศสมาชิกอาเซียน (ASEAN) โดยเป็นรองแค่ National University of Singapore (NUS) และ Nanyang Technological University (NTU) เท่านั้น รวมถึง VISTEC ได้รับการจัดอันดับที่ 12 ของมหาวิทยาลัยที่ก่อตั้งมาไม่เกิน 30 ปี จากทั่วโลกอีกด้วย ในปัจจุบันคงปฏิเสธไม่ได้ว่าวิทยาศาสตร์ นวัตกรรมและเทคโนโลยี จะเป็นฟันเฟืองสำคัญในการขับเคลื่อนประเทศไทยสู่การพัฒนาที่ยั่งยืนในอนาคต ที่ไม่เพียงแต่ส่งเสริมการสร้างสรรค์นวัตกรรมที่สร้างมูลค่าเพิ่มให้เศรษฐกิจเท่านั้น แต่ต้องเป็นพลังการขับเคลื่อนทุกชีวิตและตอบสนองการเติบโตในอนาคตเพื่อสร้างคุณค่าที่ยั่งยืนต่อไป",https://www.naewna.com/business/613019,2021_11_02
ลูกเอ้ย...น่าสงสาร! เตือนอย่าปล่อยลูกเล่น 'ดิน-ทราย' ทำติดเชื้อตุ่มหนองเต็มมือ,ทำเอาโลกโซเชียลฮือฮาเป็นอย่างมาก เมื่อคุณหมอได้แชร์ภาพมือของเด็กน้อยคนหนึ่ง ที่เต็มไปด้วยหนอง โดยเฟซบุ๊กSongkiat Udompornwattana ระบุว่า ลูกเอ้ย!!! คนไข้เยาวรุ่น เจ็บน่าดู สงสาร รักษาไม่ยาก ทำแผล ให้ยาปฏิชีวนะ + เจาะหนอง สำคัญ การป้องกันเป็นซ้ำ ต้องรักษาความสะอาด เชื้อส่วนใหญ่ gr.A Streptococcus กับเชื้อ MSSA. ขณะเดียวกัน เพจเฟซบุ๊ก Infectious ง่ายนิดเดียว โพสต์ระบุว่า ตุ่มหนองที่ฝ่ามือในคนไข้เยาวรุ่นสาเหตุ เกิดจากติดเชื้อแบคทีเรียที่ผิวหนังอาจไปเล่น เช่น ดิน น้ำ ทราย พงหญ้า สัมผัสสิ่งสกปรก ที่มีเชื้อหรือเริ่มต้นจากแมลงสัตว์กัด แล้วอาจไม่ได้ทำความสะอาดทำให้เชื้อแบคทีเรีย ลาม ตามอวัยวะต่างๆ พบบ่อยที่ ขา แขน มือ หน้า และลำตัวการรักษาไม่ยาก หายได้ปกติ _เจาะระบายหนอง (aspiration) _ให้ยาปฏิชีวนะ กลุ่ม penicillin ที่คลุมเชื้อ gr.A Streptococcus กับ MSSA ได้แก่ cloxacillin หรือ 1st Gen cephalosporin เช่น cephalexin หรือ ยาฉีด Cefazolin _ทำแผล _ฟอกทำความสะอาดด้วย hibiscrub _topical antibiotic ยาทาฆ่าเชื้อแบคทีเรีย เช่น Fucidic หรือ mupirocin สำคัญที่การป้องกันเนื่องจากกลับมาเป็นซ้ำได้ _รักษาความสะอาด _ล้างมือเมื่อสัมผัสสิ่งสกปรก _ตัดเล็บให้สั้น _เวลามีตุ่มแผล งดล้วงแคะ แกะเกา.-008 ขอบคุณภาพและข้อมูลจาก : เฟซบุ๊ก Songkiat Udompornwattana และ Infectious ง่ายนิดเดียว,https://www.naewna.com/likesara/613022,2021_11_02
นักวิชาการ'มูลนิธิเพื่อผู้บริโภค'เผย ช่วงโควิด คนไทยถูกหลอกขายสินค้าออนไลน์เพียบ,"ไม่ตรงปกเพียบ! มูลนิธิเพื่อผู้บริโภค เผยช่วงโควิดคนไทยถูกหลอกขายของออนไลน์พุ่ง รับร้องเรียนกว่า 1,000เรื่อง ยันเร่งแก้ปัญหา แนะวิธีป้องกัน 2 พ.ย.2564 น.ส.มลฤดีโพธิ์อินทร์ นักวิชาการมูลนิธิเพื่อผู้บริโภค กล่าวว่า จากสถานการณ์ความเปลี่ยนแปลงของสังคม เศรษฐกิจและเทคโนโลยี ประกอบกับการแพร่ระบาดของเชื้อไวรัสโควิด-19 ได้เปลี่ยนพฤติกรรมของผู้บริโภคทำให้มีการซื้อขายสินค้าและบริการในโลกออนไลน์มากขึ้น โดยผลการสำรวจเมื่อช่วงปลายเดือนมิถุนายนที่ผ่านมาของบริษัทเอเยนซี ที่ให้บริการด้านข้อมูลและเทคโนโลยีพบว่า คนไทยมีอัตตราการช็อปปิ้งออนไลน์สูงที่สุดในโลก เนื่องจากการกระตุ้นของเทคโนโลยี และความกลัวที่จะไปเดินจับจ่ายภายในร้านค้าอย่างไรก็ตาม การซื้อขายสินค้าหรือการใช้บริการออนไลน์นั้นผู้บริโภคไม่สามารถเห็นหรือสัมผัสกับสินค้าก่อนที่จะตัดสินใจซื้อหรือรับบริการตามปกติได้ ก่อให้เกิดความเสี่ยง เช่น การไม่ได้รับสินค้า สินค้าหรือบริการที่ได้รับไม่เป็นไปตามคำโฆษณา หรือไม่ตรงปก และสินค้าได้รับความเสียหาย ที่สำคัญคือปัญหาเรื่องความปลอดภัย หรือการคุ้มครองข้อมูลส่วนบุคคลและความเป็นส่วนตัว น.ส.มลฤดี กล่าวว่า โดยเฉพาะในช่วงที่มีการแพร่ระบาดของเชื้อไวรัสโควิด-19 นั้น ปัญหาดังกล่าวเพิ่มสูงขึ้น เห็นได้จากข้อร้องเรียนผ่านมูลนิธิเพื่อผู้บริโภคและเครือข่ายผู้บริโภคที่อยู่ในภูมิภาคต่างๆจากปี พ.ศ. 2563 ถึงเดือนสิงหาคม 2564 ทั้งหมดจำนวน 1,167 ครั้ง แบ่งเป็น ปี 2563 มีการร้องเรียนทั้งหมด 742 ครั้ง ในกลุ่มสินค้าประเภทปัญหาที่มีการร้องเรียนเข้ามามากที่สุด 3ลำดับได้แก่ ไม่ได้รับสินค้าและบริการจำนวน 179ครั้ง ราคาไม่ตรงป้าย 72 ครั้ง และราคาแพงเกินจริง 69 ครั้งกลุ่มบริการประเภทปัญหาที่มีการร้องเรียนเข้ามามากที่สุดสามลำดับ ได้แก่ขอคืนสินค้าไม่ได้ ขอยกเลิกบริการไม่ได้ 33 ครั้ง ชำรุดบกพร่องได้รับความเสียหาย17 ครั้ง และโฆษณาเป็นเท็จเกินความเป็นจริง 10 เรื่อง และ ในปี 2564 ตั้งแต่เดือนมกราคม ถึง เดือนสิงหาคมได้รับเรื่องร้องเรียนจากผู้บริโภคทั้งหมดจำนวน 425 ครั้ง ทั้งนี้ จำนวนสถิติที่ได้กล่าวมาข้างต้นเป็นเพียงส่วนหนึ่งของปัญหาผู้บริโภคที่ได้รับผลกระทบเท่านั้น ยังมีผู้บริโภคอีกจำนวนมากที่ได้รับปัญหาจากการซื้อสินค้าและใช้บริการออนไลน์แล้วไม่ได้ทำการร้องเรียน ซึ่งปัญหาเหล่านี้อาจส่งผลกระทบร้ายแรงต่อตัวผู้บริโภค เช่น เด็กชายอายุ 14 ปีที่เก็บเงินสั่งซื้อโทรศัพท์ออนไลน์มาเพื่อใช้เรียนออนไลน์ แต่ถูกโกงไม่ได้รับสินค้า ทำให้เด็กชายเครียดจนเส้นเลือดในสมองแตกเสียชีวิต จึงเป็นเรื่องที่ทุกฝ่ายที่เกี่ยวข้องทั้งหน่วยงานภาครัฐ เอกชนและผู้ประกอบการต้องบูรณาการแก้ไขปัญหาร่วมกัน เพื่อคุ้มครองพี่น้องประชาชน ไม่ให้ตกเป็นเหยื่อ ทั้งการปราบปรามอย่างจริงจัง และการให้ความรู้กับพี่น้องประชาชน โดยเฉพาะเยาวชนเข้าสู่การซื้อขายสินค้าและบริการออนไลน์มากขึ้น น.ส.มลฤดี กล่าวว่า วิธีการป้องกันการถูกหลอกลวงขายสินค้า อันดับแรกคือเลือกซื้อสินค้าจากผู้ประกอบการ หรือเว็บไซต์ที่น่าเชื่อถือ เป็นที่ยอมรับของประชาชนทั่วไป การตรวจสอบจากรีวิวของลูกค้าอาจไม่เพียงพอ เนื่องจากอาจมีการสร้างรีวิวเท็จขึ้นมาได้ อาจนำชื่อและหมายเลขโทรศัพท์ของผู้ค้าไปตรวจสอบในอินเตอร์เน็ตว่าเคยมีประวัติหรือมีคดีหลอกลวงฉ้อโกงหรือไม่ อีกทั้ง หากไม่จำเป็นไม่ควรเสี่ยงซื้อสินค้าที่มีราคาถูกมากเกินไป ในส่วนของมูลนิธิเพื่อผู้บริโภค เรากำลังเดินหน้าเชิญผู้ประกอบการร้านค้าออนไลน์ พูดคุยหาทางออกรวมไปถึงวิธีป้องกัน ซึ่งได้รับการตอบรับที่ดีเกือบทุกแพลตฟอร์มออนไลน์ดังในไทยเป็นอย่างดี น.ส.มลฤดี กล่าว",https://www.naewna.com/business/613003,2021_11_02
เช็กเลย! 12 กิจกรรมทำได้ในกรุงเทพฯ ช่วงมาตรการผ่อนคลาย ย้ำรวมกลุ่มห้ามเกิน 1 พันคน,"วันที่ 12 พฤศจิกายน 2564 ที่กองบัญชาการตำรวจนครบาล (บช.น.) พล.ต.ต.จิรสันต์ แก้วแสงเอก รอง ผบช.น.ในฐานะโฆษก บช.น.และ พล.ต.ต.นิธิธร จินตกานนท์ รอง ผบช.น.ในฐานะรองโฆษก บช.น.ประชาสัมพันธ์ข้อมูลข่าวสารเพื่อให้ประชาชนได้รับทราบ กรณีเกี่ยวกับกิจกรรมที่สามารถทำได้เมื่อมีมาตราการผ่อนคลาย ตั้งแต่ยกเลิกเคอร์ฟิว เปิดประเทศ และเปิดเทอม ตั้งแต่วันที่ 1 พ.ย. 2564 เพื่อให้ประชาชนเกิดความเข้าใจที่ถูกต้อง และป้องกันการกระทำผิดกฎหมาย มีทั้งหมด 12 กิจกรรม ดังนี้ 1. ออกนอกเคหสถาน 2. ไม่ต้อง work from home 3. ไปสถานศึกษา 4. ไปเสริมสวย, นวด 5. เปิดสถานรับเลี้ยงเด็ก 6. ไปศูนย์แสดงสินค้า 7. ไปร้านสะดวกซื้อ 8. ทำกิจกรรมรวมกลุ่ม (ห้ามเกิน 1,000 คน) 9. ไปสนามกีฬา 10. ไปห้างสรรพสินค้า 11. ดื่มเครื่องดื่มแอลกอฮอล์ในร้าน 12. ไปดูภาพยนต์",https://www.naewna.com/local/613026,2021_11_02
'เมียนมา'ต่อเวลาปิดประเทศสกัดโควิด-19 ถึงสิ้นพ.ย.,"2 พ.ย.64 สำนักข่าวซินหัวรายงานว่ากระทรวงการต่างประเทศเมียนมาประกาศขยายระยะเวลาจำกัดการเข้าประเทศของนักเดินทางจนถึงวันที่ 30 พ.ย. นี้ การระงับดังกล่าวจะมีผลบังคับใช้กับการเข้าประเทศของนักเดินทางทุกคน การออกวีซ่าทุกประเภท ตลอดจนบริการยกเว้นวีซ่า จนถึงสิ้นเดือนพฤศจิกายน เมื่อวันจันทร์ (1 พ.ย.) กระทรวงสาธารณสุขเมียนมารายงานการตรวจพบผู้ป่วยโรคโควิด-19 เพิ่ม 877 ราย และผู้ป่วยเสียชีวิตเพิ่ม 17 ราย ในช่วง 24 ชั่วโมง ทำให้ยอดผู้ป่วยสะสมและผู้ป่วยเสียชีวิตอยู่ที่ 500,950 และ 18,714 ราย ตามลำดับ ขณะเดียวกันเมียนมามีผู้ป่วยโรคโควิด-19 หายดีและออกจากโรงพยาบาลรวม 469,218 ราย และดำเนินการทดสอบตัวอย่างเพื่อตรวจหาโรคโควิด-19 มากกว่า 4.88 ล้านรายการแล้ว ทั้งนี้ เมียนมาตรวจพบผู้ป่วยโรคโควิด-19 สองรายแรกของประเทศ เมื่อวันที่ 23 มี.ค. ปีก่อน .-011 ที่มาxinhuathai",https://www.naewna.com/inter/613030,2021_11_02
'หมอกฤษณ์'เปิดดวงชะตา 12 ราศี ดวงไหนรุ่ง พุ่งแรงไม่หยุด ฉุดไม่อยู่ ในครึ่งเดือนแรก พ.ย.นี้,วันที่ 2 พฤศจิกายน 2564หมอกฤษณ์ คอนเฟิร์ม หมอดูชื่อดังของเมืองไทย โพสต์ข้อความผ่านเพจเฟซบุ๊ก หมอกฤษณ์ คอนเฟิร์ม ดูดวงฟรีแก่ทุกท่าน ระบุราศีไหน จะดวงรุ่ง พุ่งแรงไม่หยุด ฉุดไม่อยู่ ในครึ่งเดือนแรก พฤศจิกายน 2564 นี้ มาดูกันครับ สถานการณ์ช่วงนี้ของผู้ที่เกิดใน ราศีเมถุน ราศีสิงห์ ราศีธนู ราศีมังกร ราศีกุมภ์ และราศีมีน จะได้รับอิทธิพลจากดาวพฤหัสบดีที่โคจรยกย้ายกลับไปสู่ราศีกุมภ์ มีทั้งจุดดีและจุดเสียเล็กน้อย แต่จุดดีจะมีมากกว่าจุดเสีย 6 ราศีนี้ ท่านดวงชะตาดีขึ้นกว่าเดือนก่อนอย่างเห็นได้ชัด อย่างน้อยจะมีความสบายอกสบายใจ มีความรู้สึกตัวเองปลอดโปร่งโล่งสบาย รู้สึกว่าตัวเองนั้นเหนื่อยน้อย และมีความกระตือรือร้นมากขึ้น จากช่วงที่ผ่านมารู้สึกเหนื่อย ท้อแท้ วิตกกังวล แต่ในจังหวะนี้พลังชีวิตเริ่มกลับมา จะสู้ชีวิตได้ในช่วงนี้ เรื่องการเงิน มีสิ่งศักดิ์สิทธิ์ช่วยดี เพราะทั้ง 6 ราศีนี้ยังได้รับอิทธิพลจากดาวศุกร์ ที่ตอนนี้เป็นตำแหน่งมหาจักร ให้คุณอย่างเด่นชัดกับทั้ง 6 ราศี ทั้งในเรื่องการเงินและความรัก อีกทั้งยังเล็งกับดาวเกตุเป็นเรื่องที่ดีมาก จะได้เงินเป็นฟลุคๆ ได้โชคลาภมาแบบฟลุคๆ ฉะนั้นเงินที่คาดหวังแล้วไม่เคยได้จะกลับมาได้ แต่ในทางกลับกัน สิ่งที่คิดว่าจะได้แน่ อาจจะไม่ได้ หรืออาจจะมีโรคเลื่อน สำหรับเรื่องเพื่อนฝูง ช่วงนี้จะได้พบเจอเพื่อนเก่า เพื่อนแก่ คนรักเก่า แต่จะนำความเดือดร้อนมาให้มากกว่า จึงควรหลีกเลี่ยง จะมีโชคลาภเกี่ยวกับบ้าน โดยเลขที่บ้านจะนำโชคมาให้ หรือผู้ใหญ่ในบ้านจะนำโชคลาภมาให้ ช่วงนี้อยู่ใกล้ผู้ใหญ่ เป็นช่วงที่ให้คุณสูงสุด ไม่ว่าจะเป็นเรื่องการงาน การเงิน ถือว่าเฮงมากๆ ทีเดียว สำหรับเรื่องบุตรบริวาร ใครไม่มีบุตร บริวารช่วงนี้มีโอกาสที่จะได้ มีโอกาสสำเร็จ เรื่องศัตรูหมู่มาร ช่างเหนื่อยเหลือเกิน ศัตรูหมู่มารมันเยอะ มีหลายจุด หลายมุมที่เดียว ระวังเรื่องคำพูด ระวังเรื่องความลับของเรา อย่าไปพูดให้ใครฟัง รวมถึงอย่าพูดเรื่องคนอื่น เพราะจะมีปัญหาทะเลาะเบาะแว้ง มีปัญหาอย่างหนัก ต้องระมัดระวัง สำหรับเรื่องสุขภาพ จังหวะช่วงนี้ต้องระวัง จะมีปัญหาเกี่ยวกับระบบเอ็น ระบบกระดูก จะมีอาการปวดหลัง ปวดเอว ปวดข้อเข่า และต้องระมัดระวังอุบัติเหตุเกี่ยวกับการเฉี่ยวชน รถรา เป็นแผลบริเวณขาจากการถลอก ต้องระมัดระวัง พยายามทำบุญเกี่ยวกับการปล่อยสัตว์ รวมถึงท่องคาถายันทุน สวดมนต์คาถาชินบัญชร จะช่วยทำให้ดวงชะตาดีขึ้น ในเรื่องความรัก คนโสดช่วงนี้ถือว่าเด่น จะมีคนเข้ามา จะเป็นคนดีและเป็นคนมีฐานะ สามารถอุปถัมภ์ค้ำชูได้ อยู่ในเกณฑ์ที่ดีเยี่ยม เรื่องความสำเร็จ ความช่วยเหลือต่างๆ มาจากผู้ใหญ่ อยู่ในเกณฑ์ที่ดี เรื่องการงานพอไปได้ การสอบแข่งขันจะประสบความสำเร็จ แต่ผ่านแบบเส้นยาแดงผ่าแปด แต่ให้ระมัดระวังคนใกล้ชิด ใกล้ตัว เกลือเป็นหนอน หนอนบ่อนไส้ ระวังเป็นพิเศษ สำหรับดวงชะตาท่านที่เกิด ราศีเมษ ราศีพฤษภ ราศีกรกฎ ราศีกันย์ ราศีตุลย์ และราศีพิจิก ดวงชะตาของท่านจะได้รับอิทธิพลจากดาวพฤหัสที่โคจรโยกย้ายจากราศีมังกรเข้าสู่ราศีกุมภ์ จะมีปัญหาเกี่ยวกับผู้หลักผู้ใหญ่ ไม่ว่าจะเป็นผู้ที่อายุมากกว่าที่เขม่นเรา เจ้านาย รวมถึงผู้หลักผู้ใหญ่เจ็บป่วย ญาติพี่น้องที่อายุมากกว่าเจ็บป่วย รวมถึงครูบาอาจารย์ บิดา มารดา เจ็บป่วย คือในระยะนี้จะมีเกณฑ์การสูญเสียคนที่รู้จัก หรือคนที่รักแบบกะทันหัน ตรงนี้ต้องระวัง เรื่องการงานจะเริ่มดีขึ้น เพราะชีวิตที่ผ่านมาค่อนข้างจะเหน็ดเหนื่อย ทุกข์ทน ทรมานเหลือเกิน ชีวิตที่ผ่านมาจะต้องวุ่นวาย เหนื่อยกับคนใกล้ตัว คนรอบข้างตลอดเวลา แต่จังหวะนี้ดวงชะตาเริ่มดีขึ้นบ้าง เป็นจังหวะที่น้ำขึ้น มีงานอะไรต้องรีบทำ อย่าปฏิเสธ อย่าหมิ่นเงินน้อย อย่าคอยวาสนา แล้วดวงชะตาจะเด่นขึ้น เรื่องการเงินจะได้รับเงินมาเป็นระยะ แต่ให้ประคับประคองเรื่องการเงินให้ดี อย่าใช้เงินมือเติบ เก็บเงินไม่อยู่ต้องระวัง เพราะจะทำให้การเงินติดขัดไม่สู้ดีนัก ส่วนเรื่องโชคลาภจะได้รับจากเพศตรงข้าม โดยเฉพาะคนที่เป็นม่าย เบอร์โทรศัพท์หรืออายุของเขาจะนำโชคมาให้ ส่วนเรื่องความรัก ผู้ที่โสดอยู่จะพบกับเนื้อคู่ หรือคู่ที่คบกันมานานแล้วมีโอกาสได้แต่งงาน สำหรับผู้แต่งงานแล้วมีโอกาสจะมีบุตรมาเกิด หรือมีโชคลาภร่วมกัน แต่จังหวะนี้ต้องระมัดระวังการทะเลาะเบาะแว้งด้วยเรื่องของญาติพี่น้อง การเดินทาง ขอให้เดินทางไปทิศเหนือและทิศใต้ จะทำให้มีโชคลาภ และถูกโฉลกกับตัวคุณ ส่วนเรื่องโรคภัยช่วงนี้อาจจะไม่ค่อยดีนัก จะเป็นๆ หายๆ ให้ระวัง แนะนำว่าให้ดูแลด้านความสะอาดของตัวคุณและที่อยู่อาศัย ไม่ทานอาหารเค็มจัด รสจัด ควรออกกำลังกาย และพักผ่อนให้เพียงพอ ส่วนเรื่องบริวาร ให้คุณวางตัวให้ดีไม่เช่นนั้นผู้ใหญ่จะเคืองโกรธในตัวคุณได้ และอย่ารับรองใครในเรื่องของการเงิน ไปค้ำประกัน หรือรับรองใครด้วยวาจา จะเดือดร้อน เพราะเขาจะเป็นศัตรูกับคุณในภายหลัง สำหรับการเสริมมงคล ให้ไหว้พระพุทธรูปปางสมาธิที่อยู่ในพระอุโบสถ จากนั้นเติมน้ำมันตะเกียง พร้อมทั้งนำน้ำมนต์กลับมาผสมน้ำเป็นเวลา 7 วันชีวิตคุณจะเป็นมงคลและก็พ้นจากสิ่งอัปมงคลแน่นอน,https://www.naewna.com/likesara/613037,2021_11_02
ทะเลเดือด! 'บูม สุภาพร'สวมบิกินี่ อวดกล้ามท้องสุดเซ็กซี่,2 พ.ย.64 แซ่บซี๊ดทะเลเดือดเลยทีเดียว สำหรับ บูม สุภาพร ที่กลับมาระเบิดความแซ่บให้แฟนๆ ได้เห็นกันอีกครั้ง โดยเจ้าตัวได้แจกความสดใสในชุดบิกินีสีฟ้าสดใสโพสท่าอยู่ริมหาดแล้วยังลุกขึ้นมาขี่ม้าถ่ายรูปถ่ายคลิปสวยๆ อีกด้วยทำบรรยากาศริมทะเลร้อนแรงยิ่งกว่าเดิมเลยทีเดียว,https://www.naewna.com/entertain/613035,2021_11_02
'พระมหาไพรวัลย์'เอาอีก! โพสต์ถึง'เจ้าคุณธงชัย'ขอความเป็นธรรมให้'พระอาจารย์',พระมหาไพรวัลย์ยังไม่จบ!! คราวนี้โพสต์ถึงท่านเจ้าคุณธงชัย ในฐานะเจ้าคณะใหญ่หนกลาง ขอความเป็นธรรมให้กับพระราชปัญญาสุธี รักษาการเจ้าอาวาสวัดสร้อยทอง ในฐานะอาจารย์ หลังจากก่อนหน้านี้มีข่าวเรื่องเปลี่ยนตัวเรื่องการแต่งตั้งเจ้าอาวาสวัดสร้อยทอง เมื่อวันที่ 2 พ.ย.64พระมหาไพรวัลย์ วรวณฺโณ พระลูกวัดของวัดสร้อยทองพระอารามหลวง ได้โพสต์ข้อความถึงสมเด็จพระมหารัชมงคลมุนี หรือเจ้าประคุณสมเด็จธงชัย วัดไตรมิตรวิทยาราม ในฐานะเจ้าคณะใหญ่หนกลางร้องขอความเยุติธรรมให้กับพระราชปัญญาสุธี รักษาการเจ้าอาวาสวัดสร้อยทอง ในฐานะอาจารย์ของพระมหาไพรวัลย์ มิได้เป็นผู้มีส่วนเกี่ยวข้องมีมลทินหม่นมองอย่างที่มีคนกล่าวอ้างโดยมีเนื้อหาดังนี้...กราบเรียนถึงท่านเจ้าประคุณ หากท่านเจ้าประคุณไม่เห็นแก่เกล้ากระผม ซึ่งเป็นเพียงพระรุ่นลูกรุ่นหลานรูปหนึ่ง ไม่เห็นแก่การที่เกล้ากระผมจะยังครองผ้ากาสาวพัตร์ หรือจะลาสิกขาออกไปเป็นฆราวาสครองเรือน แต่ขอความมีปัญญาญาณของท่านเจ้าประคุณ ได้โปรดตริตรองอย่างลึกซึ้งและอย่างแยบคายด้วยเถิด ขอให้ท่านเจ้าประคุณเห็นแก่การของพระศาสนา โดยเฉพาะก็ในส่วนของหนกลาง ซึ่งพระเดชพระคุณเป็นผู้บัญชาดูแลอยู่ เกล้ากระผมขออนุญาตบังอาจนำเรียน ด้วยเกล้ากระผมเห็นว่า การพระศาสนา โดยเฉพาะก็ในส่วนของหนกลาง จำเป็นต้องอาศัยพระผู้ใต้ปกครอง ซึ่งมีทั้งสติปัญญาและความสามารถช่วยสนองพระเดชพระคุณและรับใช้เพื่อความรุ่งเรืองก้าวหน้ายิ่งขึ้นไปอีก ทั้งนี้ไม่ว่าจะในส่วนของการเผยแผ่ การวิปัสสนา หรือการพระปริยัติ เกล้ากระผม อาจประพฤติตนเป็นที่ไม่เรียบร้อยหรือเหมาะสม นี่เป็นโทษโดยส่วนตัวของเกล้ากระผมเอง และหากการประพฤติตัวนี้ สร้างความไม่พึงใจต่อพระเดชพระคุณ เกล้ากระผม กราบขอน้อมรับโทษในส่วนของความผิดนี้แต่โดยดี ไม่ว่าพระเดชพระคุณ จะมีดำริอย่างไรในการลงโทษโดยชอบแก่พระธรรมวินัย เกล้ากระผมจะน้อมรับ และไม่ขัดขืนต่อคำสั่งนั้นเลย เกล้ากระผมใคร่ขอความมีกรุณาคุณต่อพระเดชพระคุณเพียงอย่างเดียวว่า พระราชปัญญาสุธี ซึ่งเป็นอาจารย์ของเกล้ากระผม และรั้งตำแหน่งรักษาการเจ้าอาวาสอยู่ตอนนี้ มิได้เป็นผู้มีความเกี่ยวข้องหรือมีมลทินหม่นหมองในส่วนใดเลย มิได้เป็นผู้หย่อนยานในการปกครองดูแลพระลูกวัด อย่างที่มีคนกล่าวอ้าง ขอพระเดชพระคุณได้ทรงไว้ซึ่งความมีพรหมวิหารธรรมความเป็นธรรม ตลอดจนถึงความยุติธรรม ต่ออาจารย์ของเกล้ากระผมด้วย เกล้ากระผมมิบังอาจคิดว่า สาสน์นี้จะไปถึงพระเดชพระคุณหรือไม่ มิบังอาจที่จะต่อรองหรือเรียกร้องอะไร แต่ในฐานะของพระลูกพระหลาน หรือแม้แต่พระที่อยู่ภายใต้การปกครองของพระเดชพระคุณท่าน เกล้ากระผมถือว่า สาสน์นี้เป็นส่วนของการกราบเรียนเพื่อขอความเป็นธรรมอย่างที่สามารถทำได้ ขอพระคุณโปรดอยู่เหนือพระเดช และขอให้ท่านเจ้าประคุณโปรดเมตตาตริตรองโดยแยบคายด้วยเถิดขอรับ คณะสงฆ์จะแซ่ซ้อง สังฆมณฑลจะสรรเสริญ การพระศาสนาจะก้าวหน้า หากท่านเจ้าประคุณ ทรงอยู่ด้วยพรหมวิหารธรรมในการปกครองอย่างแท้จริง ควรมิควรแล้วแต่จะโปรด เกล้ากระผม พระมหาไพรวัลย์ วรวณฺโณ พระลูกวัดของวัดสร้อยทองพระอารามหลวง ผู้สื่อข่าวรายงานว่าโพสต์ดังกล่าวมีขึ้นหลังจากเกิดกระแสวิพากษ์วิจารณ์กรณีพระมหาไพรวัลย์ ได้ไลฟ์สดร่ำไห้จะลาสิกขา หากพระราชปัญญาสุธี รักษาการเจ้าอาวาสวัดสร้อยทอง ไม่ได้ขึ้นดำรงตำแหน่งเจ้าอาวาสเพื่อแสดงอารยะขัดขืน,https://www.naewna.com/local/613039,2021_11_02
บช.น.ย้ำปลดล็อกในกรุงเทพฯ ร้ายขาย-นั่งดื่มเหล้า ต้องผ่านมาตรฐาน SHA วันแรกไม่พบเปิดเกินเวลา,นครบาลประกาศ หลังมีมาตรการผ่อนคลาย ในกรุงเทพฯ ร้านที่ผ่านมาตรฐาน SHA ให้ขายเหล้า นั่งดื่มในร้านได้ แต่ไม่เกิน 3 ทุ่ม จำกัดห้องแอร์ไม่เกิน 50 เปอร์เซ็นต์ ส่วน ผับ บาร์ ยังห้ามเปิด วันที่ 2 พฤศจิกายน 2564 เวลา 14.00 น. ที่กองบัญชาการตำรวจนครบาล (บช.น.) พล.ต.ต.จิรสันต์ แก้วแสงเอก รอง ผบช.น.ในฐานะโฆษก บช.น.และ พล.ต.ต.นิธิธร จินตกานนท์ รอง ผบช.น.ในฐานะรองโฆษก บช.น.ประชาสัมพันธ์ข้อมูลข่าวสารเพื่อให้ประชาชนได้รับทราบ กรณีการดื่มสุราในร้านหลังมีมาตรการผ่อนคลายในพื้นที่กรุงเทพฯ ตั้งแต่วันที่ 1 พ.ย.ที่ผ่านมา เพื่อให้ประชาชนเกิดความเข้าใจที่ถูกต้อง และป้องกันการกระทำผิดกฎหมาย โดยสถานบริการ สถานบันเทิง ผับ บาร์ คาราโอเกะ ยังไม่สามารถเปิดให้บริการได้ ส่วนร้านอาหารที่มีใบอนุญาตจำหน่ายสุราผ่านมาตรฐาน SHA ของ การท่องเที่ยวแห่งประเทศไทย (ททท.) สามารถจำหน่ายสุราและนั่งดื่มในร้านได้ไม่เกิน เวลา 21.00 น. ทั้งนี้ ตามประกาศ กทม.เรื่องสั่งปิดสถานที่เป็นการชั่วคราว ฉบับที่ 45 โดยให้จำกัดจำนวนผู้นั่งในร้าน (พื้นที่แอร์) ได้ไม่เกิน 50 เปอร์เซ็นต์ และร้าน (พื้นที่เปิด) ได้ไม่เกิน 75 เปอร์เซ็นต์ ข้อกำหนดตาม มาตรา 9 แห่ง พ.ร.ก.ฉุกเฉินฯ 2548 ฉบับที่ 34 และตามประกาศ กทม.เรื่องสั่งปิดสถานที่เป็นการชั่วคราว ฉบับที่ 43. นอกจากนี้ จากการลงพื้นที่ร่วมกับเจ้าหน้าที่ฝ่ายปกครอง และเจ้าหน้าที่สำนักงานเขต ตรวจสอบร้านอาหารในกรุงเทพฯเมื่อคืนวานนี้ ไม่พบมีการกระทำผิดกฎหมายจำหน่ายสุราเกิน เวลา 21.00 น. แต่มีผู้ประกอบการบางรายยังปรับตัวไม่ได้ เนื่องจากไม่เข้าใจข้อกำหนด หรือเงื่อนไขที่กำหนดไว้ เจ้าหน้าที่ได้กล่าวตักเตือนรวมถึงประชาสัมพันธ์แนวทางในการปฏิบัติ โดยให้เวลา 3 วัน หลังจากนั้นหากพบกระทำผิดอีกจะถูกดำเนินคดีตามกฎหมาย,https://www.naewna.com/local/613046,2021_11_02
ไม่ใช่เรื่องยาก!‘จุรินทร์’ลั่นขนทีมคนรุ่นใหม่ลุยสนามเลือกตั้งกทม.ยึดคืนเก้าอี้‘สก.-ส.ส.’,เมิ่อวันที่ 2 พฤศจิกายน 2564 เวลา 14.00 น. ที่สำนักงานใหญ่พรรคประชาธิปัตย์ นายจุรินทร์ ลักษณวิศิษฏ์ หัวหน้าพรรคประชาธิปัตย์ รองนายกรัฐมนตรี และ รัฐมนตรีว่าการกระทรวงพาณิชย์ ให้สัมภาษณ์ ถึงกรณีเตรียมความพร้อมในพื้นที่กรุงเทพมหานครว่า ในพื้นที่กรุงเทพมหานครนั้น พรรคได้ 2 เรื่องในเวลาเดียวกัน 1.การเลือกตั้งในระดับประเทศ 2. การเลือกตั้งระดับท้องถิ่น โดยคือ ผู้ว่าราชการกรุงเทพมหานคร และการเลือกตั้งสมาชิกสภากรุงเทพมหานคร ซึ่งพรรคได้มีการเตรียมการอยู่แล้ว ในส่วนของ สก.ขณะนี้ ถือว่า มีการตัดสินใจส่งผู้ลงสมัคร เบื้องต้นเกือบจะครบแล้ว ขาดอยู่ไม่กี่เขต ซึ่งคิดว่า คงไม่ยากที่จะได้ตัวผู้สมัครครบ ส่วนที่ยังไม่ครบนั้นไม่ได้แปลว่า ไม่มี มีแต่ว่ายังไม่ตัดสินใจ หัวหน้าพรรคประชาธิปัตย์ กล่าว หัวหน้าพรรคประชาธิปัตย์ กล่าวต่อว่า ส่วนการส่งผู้สมัคร ส.ส.นั้น พรรคได้มีการเตรียมการไว้ เดิม หากไม่มีการแก้ไขรัฐธรรมนูญ จะมี 30 เขต ขณะนี้พรรคได้เตรียมไว้ 20 กว่าคน ที่เคาะเรียบร้อยแล้ว ขาดเพียงไม่กี่เขต แต่หากมีการแก้ไขรัฐธรรมนูญ เป็นบัตรสองใบ อันนั้นพรรคก็ต้องหาผู้สมัครเพิ่ม ซึ่งคิดว่าไม่ใช่เรื่องยากของพรรค วันนี้มีคนรุ่นใหม่ที่เดินเข้ามาสมัครในนามของพรรค เป็นบุคคลที่มีศักยภาพเป็นคนรุ่นใหม่ มีความรู้ ความสามารถและมีพื้นฐานที่เชื่อว่า จะเป็นผู้แทนราษฎรกรุงเทพมหานครได้ หัวหน้าพรรคประชาธิปัตย์ กล่าว - 004,https://www.naewna.com/politic/613044,2021_11_02
นักท่องเที่ยวขึ้นชมวิว'วัดถ้ำเสือวิปัสนา' ธรรมชาติสวยงามรอบเมืองกระบี่,"2 พฤศจิกายน 2564 ที่วัดถ้ำเสือวิปัสนา หมู่ที่ 12 ต.กระบี่น้อย อ.เมืองกระบี่ จ.กระบี่ แหล่งท่องเที่ยวชื่อดังอีกแห่งหนึ่งของจังหวัดกระบี่ หลังจากเปิดให้นักท่องเที่ยวเข้าชมจุดชมวิวบนยอดเขาวัดถ้ำเสือเมื่อวันที่ 1 พ.ย. 64 ที่ผ่านมากซึ่งเป็นสถานที่ท่องเที่ยวที่สามารถมองเห็นวิวรอบตัวเมืองกระบี่ 360 องศา มีนักท่องเที่ยวเดินทางขึ้นชมวิวเป็นยอดเขาวัดถ้ำเสือพิชิตด้วยการเดินขึ้นบันไดทั้งหมด 1237 ขั้น ระยะทาง 1 กิโลเมตร ตั้งแต่เวลา 05.30น. เพื่อสัมผัสทะเลหมอกและสายลมที่เย็นฉ่ำ บวกกับอากาศที่สดชื่น ซึ่งในวันนี้นักท่องเที่ยวต่างพากันประทับใจ กับบรรยากาศทะเลหมอกยามเช้าที่มีความสวยงามดูพระอาทิตย์ขึ้น ซึ่งทะเลหมอกทอดยาวให้เห็นอย่างต่อเนื่อง ราวกับพื้นดิน สร้างความดีใจให้กับนักท่องเที่ยวเป็นอย่างมาก สำหรับทะเลหมอกบนยอดเขาวัดถ้ำเสือ จะปรากฏภาพที่สวยงาม อวดสายตานักท่องเที่ยวได้สัมผัสความงามตามธรรมชาติในช่วงเวลาตั้งแต่เวลา 06.00 - 09.00 น.ส่วนการจะได้เห็นทะเลหมอกหรือไม่นั้นต้องดูช่วงหลังฝนตก โดยเฉพาะในช่วงตอนเย็นของอีกวันหนึ่ง ตอนเช้าของอีกวันเจอทะเลหมอกอย่างแน่นอน สำหรับวัดถ้ำเสือวิปัสสนาเป็นวัดที่มีชื่อเสียง เป็นแหล่งท่องเที่ยวชื่อดังของจังหวัดกระบี่ โดยเฉพาะการขึ้นบันไดเพื่อพิชิตยอดเขาวัดถ้ำเสือ จำนวนกว่า 1,237 ขั้น เป็นสถานที่ท่องเที่ยวที่อาศัยความรัก ความอดทน กว่าจะพบความสวยงามบนยอดเขาแห่งนี้ ขณะที่นางสาวโรจนา บุญชูวงศ์นายสถานี อสมท.จังหวัดกระบี่ กล่าวว่า หลังจากเข้ามารับตำแหน่ง นายสถานี อสมท.จังหวัดกระบี่ ได้ไม่นานรู้สึกดีใจมากที่มีโอกาสขึ้นมาชมวิวบนยอดเขาวัดถ้ำเสือวิปัสนา ที่สามารถมองเห็นวิวรอบตัวเมืองกระบี่ ด้วยการเดินขึ้นบันได้ 1,237 ขั้น มีทะเลหมอกที่สวยงาม มีมุมให้ถ่ายภาพได้หลากหลาย เป็นสถานที่ท่องเที่ยวที่เหมาะสำหรับนักท่องเที่ยวที่รักธรรมชาติ รักการถ่ายภาพ และรักการออกำลังกายเดินชมวิวสองข้างทางบนยอดเขา นางสาวโรจนา กล่าวอีกว่า จังหวัดกระบี่ได้เปิดรับนักท่องเที่ยวตั้งแต่วันที่ 1 พ.ย.ที่ผ่านมาอย่างเต็มตัวแล้ว วันนี้เป็นวันที่ 2 ของการเปิดรับนักท่องเที่ยว มีนักท่องเที่ยวเดินทางเข้ามาในพื้นที่จังหวัดกระบี่อย่างต่อเนื่อง เนื่องจากจังหวัดกระบี่มีทั้งภูเขาและทะเล ที่มีความสวยงามควบคู่กันไป รวมทั้งวัดถ้ำเสือก็เช่นเดียวกัน ที่สำคัญแม้จะเปิดประเทศเปิดจังหวัดกันเรียบร้อยแล้ว แต่สิ่งสำคัญที่ทุกคนจะต้องตระหนักนั้นก็คือโควิค-19 ยังไม่หมดไป ดังนั้นเราต้องเดินทางท่องเที่ยวภายใต้มาตรการของความปลอดภัย ผู้ที่เดินทางเข้ามายังจังหวัดกระบี่ จะต้องได้รับวัคซีนครบ และมีการตรวจโควิค-19 ตามขั้นตอนที่ทางภาครัฐกำหนดเอาไว้ นักท่องเที่ยวก็ต้องเตรียมพร้อมในเรื่องอุปกรณ์พกพาเจลล้างมือ และ แอลกอฮอล์ไปด้วยเพื่อป้องกันเชื้อโควิค-19การเว้นระยะเมื่อเดินทางเข้าในพื้นที่ชุมชนหรือตามแหล่งท่องเที่ยวที่มีความแออัด หรือการล้างมือบ่อยๆ ก็ยังเป็นมาตรการสำคัญของพวกเราทุกคนที่จะต้องช่วยกันป้องกันตัวเองซึ่งจะทำให้ทริปการเดินทางท่องเที่ยว มีความสุข สนุกสนาน และมีความปลอดภัยจากโควิด19. 012",https://www.naewna.com/likesara/613034,2021_11_02
เร็ว แรง ทะลุเสา! ไปจุดจบซาเล้งพ่วงข้าง กับ40ดีกรี,เร็ว แรง ทะลุเสา! พาไปดูจุดจบซาเล้งพ่วงข้าง กับ 40 ดีกรี 2 พ.ย.64 ต้องบอกว่าคลิปนี้ทำคนดูถึงกับฮาลั่น เมื่อเพจ เฮียขับรถ เผยคลิปอุทาหรณ์ รถมอเตอร์ไซค์พ่วงข้าง ขับขี่มาด้วยความเร็วคล้ายกับอาการคนเมาสุรา ชายรายนี้ซิ่งซาเล้งพ่วงข้างผ่านชุมชนไปอย่างรวดเร็ว จนไปถึงจุดหน้าปั๊มน้ำมัน ซาเล้งขับพุ่งชนจนเสาล้มลง จากนั้น ชาวบ้านที่อยู่ในระแวก รีบวิ่งเข้ามาช่วยเหลือ ทั้งยังโทรเรียกรถกู้ภัยให้มาช่วยเหลือ จึงขอเตือนทุกคนว่า เมาแล้วไม่ควรขับขี่ คุณอาจไม่โชคดีเหมือนชายในคลิปก็ได้ที่ไม่สูญเสียถึงชีวิต . 009,https://www.naewna.com/likesara/613054,2021_11_02
GISTDA เปิดภาพดาวเทียม พื้นที่ปลูกข้าวภาคกลาง-อีสาน เสียหายกว่า 1 ล้านไร่,"GISTDA เปิดภาพดาวเทียมพื้นที่ปลูกข้าวภาคกลาง-อีสาน เสียหายกว่า 1 ล้านไร่ยังพบพื้นที่เสี่ยงอีกกว่า 9 แสนไร่ วันที่ 2 พฤศจิกายน 2564เฟซบุ๊ก GISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน) เผยภาพจากกลุ่มดาวเทียม Sentinel/ Radarsat/ Landsat วิเคราะห์พื้นที่ปลูกข้าวบริเวณภาคกลางและภาคตะวันออกเฉียงเหนือ ในช่วงระหว่างวันที่ 25 ต.ค. – 2 พ.ย.64 พบว่าปัจจุบันมีพื้นที่ปลูกข้าวที่ได้รับผลกระทบจากน้ำท่วมขัง ทั้งสิ้น 1,189,406 ไร่ โดยจังหวัดนครสวรรค์ได้รับผลกระทบมากที่สุดอยู่ที่ 204,956 ไร่ นอกจากนี้ ยังคาดว่าจะมีพื้นที่ปลูกข้าวที่เสี่ยงว่าจะได้รับผลกระทบอีก 948,315 ไร่ ข้อมูลภาพจากดาวเทียมเหล่านี้ GISTDA จะส่งต่อให้กับหน่วยงานหลักที่รับผิดชอบและที่เกี่ยวข้อง เพื่อนำไปใช้สนับสนุนการบริหารจัดการตามภารกิจ ทั้งด้านการวางแผน การติดตาม การประเมินสถานการณ์ และการฟื้นฟูความเสียหายต่อไป ทั้งนี้ GISTDA ได้วางแผนและปรับแผนรับสัญญาณดาวเทียม เพื่อวิเคราะห์และติดตามสถานการณ์ในพื้นที่ที่คาดว่าจะได้รับผลกระทบจากน้ำท่วมอย่างต่อเนื่อง และสามารถตรวจสอบพื้นที่อื่น ๆ เพิ่มเติมได้ที่ http://flood.gistda.or.th",https://www.naewna.com/local/613062,2021_11_02
'ลาว'เปิดรับนักท่องเที่ยวฉีดวัคซีนโควิด-19 ครบโดส,"รัฐบาลลาวเตรียมเดินหน้าโครงการท่องเที่ยวในปี 2022 เพื่อเชิญชวนนักท่องเที่ยวทั้งชาวลาวและชาวต่างชาติ โดยเฉพาะจากจีนและเกาหลีใต้ ที่ฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ครบสองโดสแล้ว เดินทางเยือนลาว เมื่อวันจันทร์ (1 พ.ย.) สอนไซ สีพันดอน รองนายกรัฐมนตรีลาว กล่าวขณะร่วมประชุมสภาแห่งชาติว่าโครงการ ลาวเที่ยวลาว (Lao Thiao Lao) จะดึงดูดนักท่องเที่ยวในประเทศอย่างน้อย 1.9 ล้านคน และนักท่องเที่ยวต่างชาติอีกมากกว่า 1 ล้านคนตลอดปี 2022 รวมถึงส่งเสริม ธุรกิจร้านอาหารและที่พักเพิ่มขึ้นร้อยละ 1.8 ลาวเปิดตัวโครงการท่องเที่ยวดังกล่าวเมื่อปี 2020 เพื่อส่งเสริมชาวลาวเดินทางท่องเที่ยวในประเทศ โดยช่วง 6 เดือนแรกของปี 2020 มีชาวลาวเดินทางท่องเที่ยวในประเทศอย่างน้อย 615,000 คน เพิ่มขึ้นร้อยละ 3.9 จากช่วงเดียวกันของปี 2019 อย่างไรก็ดี การแพร่ระบาดของโรคติดเชื้อไวรัสโคโรนาสายพันธุ์ใหม่ (โควิด-19) ในปี 2021 ทำให้โรงแรม เกสต์เฮาส์ และบริษัททัวร์ส่วนใหญ่ รวมถึงสถานที่ท่องเที่ยวหลายแห่งต้องปิดตัวลง นอกจากนั้นกิจกรรมขนาดใหญ่หลายรายการถูกยกเลิกหรือเลื่อนออกไป อาทิ เทศกาลปีใหม่ลาว การเฉลิมฉลองวาระทุ่งไหหินได้รับการขึ้นทะเบียนเป็นมรดกโลก และการแข่งขันกีฬาแห่งชาติในแขวงเชียงขวางทางตอนเหนือของประเทศ การบังคับใช้ข้อจำกัดการเดินทางยังทำให้นักท่องเที่ยวต่างชาติไม่สามารถเดินทางมายังลาวได้ ทว่าหลายฝ่ายหวังว่าการฟื้นตัวของกิจกรรมการท่องเที่ยวจะดึงดูดนักท่องเที่ยวเข้าประเทศมากขึ้น ทั้งนี้ ลาวมีผู้ป่วยโรคโควิด-19 สะสม 41,829 ราย และผู้ป่วยเสียชีวิตรวม 70 ราย เมื่อนับถึงวันอังคาร (2 พ.ย.)",https://www.naewna.com/inter/613059,2021_11_02
เฟกนิวส์เขย่าการเมือง! มือดีอ้างชื่อคนดังๆร่วมวงตั้งพรรค'ไทยพัฒนา',"โซเซียลแชร์ว่อนไทยพัฒนาขอจัดตั้งพรรคการเมือง อ้างชื่อคนดังร่วมวงเพียบ ขณะที่กกต.เช็คแล้วไม่พบการขอจัดตั้ง เปิดกฎหมายผู้ใดทำประชาชนเข้าใจเป็นพรรคการเมืองมีโทษทั้งจำและปรับ ขณะที่ปชป.-พระเอกดังติ๊ก - เจษฎาภรณ์ ผลดีดาหน้าโต้ทันควันเป็นเฟกนิวส์ เมื่อวันที่ 2 พฤศจิกายน 2564 ผู้สื่อข่าวรายงานว่า จากกรณีโลกโซเชียลมีเดียได้มีการเผยแพร่เอกสารการจัดตั้งพรรคการเมือง พรรคไทยพัฒนา โดยมีภาพเครื่องหมาย ชื่อย่อ นโยบายของพรรคบางส่วน รวมทั้งอ้างรายชื่อคณะกรรมการบริหารพรรค ซึ่งปรากฏชื่อบุคคลที่มีชื่อเสียงในสังคม ทั้งในแวดวงการเมือง นักธุรกิจ ศิลปิน ดำรงตำแหน่งต่างๆ อาทิ นายศุภชัย พานิชภักดิ์ เป็นหัวหน้าพรรค นายยืนยง โอภากุล เป็นรองหัวหน้าพรรค นายสุชัชวีร์ สุวรรณสวัสดิ์ เป็นเลขาธิการพรรค พล.ต.อ.จักรทิพย์ ชัยจินดา นางนวลพรรณ ล่ำซำ น.ส.เขมนิจ จามิกรณ์ นายเจษฎาภรณ์ ผลดี เป็นกรรมการบริหารพรรค ทั้งนี้ เมื่อตรวจสอบกับทางสำนักงานคณะกรรมการการเลือกตั้ง (กกต.) ที่เป็นผู้รับจดจัดตั้งพรรค พบว่าไม่มีชื่อพรรคการเมืองดังกล่าวอยู่ในระบบพรรคการเมืองที่กำลังดำเนินกิจการอยู่ โดยชื่อพรรคไทยพัฒนาสำหรับพรรคดังกล่าวเคยถูกยื่นขอจัดตั้ง แต่ก็ถูกยุบไป และพ้นระยะเวลา 20 ปี ที่หากมีการยื่นขอจดในชื่อดังกล่าวก็สามารถทำได้ แต่ขณะนี้ก็ไม่พบว่ามีใครมายื่นขอจดตั้งเป็นพรรคการเมือง ขณะเดียวกัน ตาม พ.ร.ป.ว่าด้วยพรรคการเมือง 2560 มาตรา 32 กำหนดห้ามมิให้ผู้ใดซึ่งไม่ใช่พรรคการเมืองใช้ชื่อย่อภาพเครื่องหมายของพรรคการเมืองหรือถ้อยคำในประการที่น่าจะทำให้ประชาชนเข้าใจว่าเป็นพรรคการเมืองหรือใช้ชื่อที่มีอักษรไทยประกอบว่าพรรคการเมืองหรืออักษรต่างประเทศซึ่งแปลหรืออ่านว่าพรรคการเมือง หากฝ่าฝืนต้องระวางโทษจำคุกไม่เกิน 1 ปี ปรับไม่เกิน 20,000 บาท หรือทั้งจำทั้งปรับตามมาตรา 110 ขณะที่ล่าสุดพระเอกชื่อดังติ๊ก - เจษฎาภรณ์ ผลดีรีบทวีตข้อความผ่านทางทวิตเตอร์ @tik_pholdee ว่าผมไม่ได้มีส่วนในเรื่องของพรรคการเมืองนี้ ไม่ได้เกี่ยวข้องแต่อย่างใด และไม่ได้เล่นการเมือง เอกสารฉบับนี้เป็น fake news นะครับ ด้านนายปริญญ์ พานิชภักดิ์ รองหัวหน้าพรรคประชาธิปัตย์ บุตรชาย ดร.ศุภชัย พานิชภักดิ์ ได้โพสต์ข้อความในกลุ่มไลน์สื่อมวลชน ปชป. ในความว่า ข่าวปลอม! ไม่เชื่อ! ไม่แชร์! มีคนปล่อยข่าวลือว่าคุณพ่อของผม ดร.ศุภชัย พานิชภักดิ์ จะไปเป็นหัวหน้าพรรคของพรรคการเมืองใหม่ ข่าวนี้ไม่มีมูลและไม่เป็นความจริง ดร.ศุภชัย ยังช่วยงานพรรคประชาธิปัตย์ และให้คำปรึกษาด้านเศรษฐกิจกับพรรคยุคนี้ ต้องใช้วิจารณญาณในการเสพข่าวให้ดีเลยครับ - 006",https://www.naewna.com/politic/613055,2021_11_02
'นิวยอร์ก'เผยอัตราฉีดวัคซีนโควิดพุ่ง หลังประกาศบังคับฉีดวัคซีน,"2 พ.ย.64 สำนักข่าวซินหัวรายงานว่า บิล เดอ บลาซิโอ นายกเทศมนตรีนครนิวยอร์กของสหรัฐฯ แถลงข่าวว่าอัตราการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) ในกลุ่มแรงงานของเมืองเพิ่มขึ้นอย่างมากตั้งแต่มีการประกาศข้อบังคับฉีดวัคซีนเมื่อวันที่ 20 ต.ค. โดยทางเมืองฉีดวัคซีนป้องกันโรคโควิด-19 ให้กลุ่มลูกจ้างเพิ่มกว่า 22,000 คนตั้งแต่วันดังกล่าวโดยมีแรงงานมากถึงร้อยละ 91 ที่ฉีดวัคซีนแล้ว อัตราการฉีดวัคซีนขอลูกจ้างประจำสำนักงานตำรวจเพิ่มจากร้อยละ 70 เป็นร้อยละ 84 ในเวลาราว 10 วัน ขณะสัดส่วนแรงงานที่ฉีดวัคซีนแล้วอย่างน้อย 1 โดสเพิ่มจากร้อยละ 62 เป็นร้อยละ 83 ส่วนลูกจ้างของสำนักงานดับเพลิงที่ฉีดวัคซีนแล้วอย่างน้อย 1 โดสก็เพิ่มขึ้นมากกว่าร้อยละ 20 ข้อบังคับการฉีดวัคซีนป้องกันโรคโควิด-19 ซึ่งครอบคลุมแรงงานในนครนิวยอร์กมากกว่า 300,000 คน เริ่มมีผลบังคับใช้เมื่อวันจันทร์ (1 พ.ย.) โดยผู้ที่ไม่ปฏิบัติตามจะถูกสั่งพักงานโดยไม่ได้รับค่าจ้าง เดอ บลาซิโอเผยว่ามีลูกจ้างในเมือง 9,000 คนกำลังอยู่ระหว่างการพักงานโดยไม่ได้รับค่าจ้างในวันจันทร์ (1 พ.ย.) ส่วนแรงงานที่ยังไม่ฉีดวัคซีนอีก 12,000 คน ได้มีการยื่นขอยกเว้นด้วยเหตุผลทางการแพทย์หรือศาสนาแล้ว ข้อบังคับฉีดวัคซีนข้างต้นนำไปสู่การประท้วงโดยกลุ่มแรงงานจากสำนักงานดับเพลิงและหน่วยงานอื่นในช่วงไม่กี่วันที่ผ่านมา สร้างความกังวลว่าจะเกิดการขาดแคลนพนักงานด้านสุขาภิบาล การดับเพลิง และอื่นๆ อย่างไรก็ดี เมื่อวันจันทร์ (1 พ.ย.) เดอร์ม็อต ชีอา ผู้บัญชาการตำรวจนครนิวยอร์ก ระบุว่าปัจจุบันคำสั่งดังกล่าวไม่ส่งผลกระทบต่อการทำงานแต่อย่างใด รายงานระบุว่าก่อนหน้านี้นครนิวยอร์กเสนอมอบเงินจูงใจ 500 ดอลลาร์สหรัฐ (ราว 16,000 บาท) ให้แรงงานในเมืองที่สามารถฉีดวัคซีนป้องกันโรคโควิด-19 ได้ภายในเวลา 17.00 น. ของวันที่ 29 ต.ค. พนักงานโรงพยาบาล หน่วยงานการศึกษา และสำนักสาธารณสุขของเมืองได้รับคำสั่งให้ฉีดวัคซีนตั้งแต่ปลายเดือนกันยายนที่ผ่านมา ขณะข้อบังคับฉีดวัคซีนสำหรับพนักงานบางส่วนของหน่วยงานราชทัณฑ์ของเมืองจะมีผลบังคับใช้อีก 1 เดือนถัดไป .-011 ที่มาxinhuathai",https://www.naewna.com/inter/613071,2021_11_02
แอสตร้าฯเผยยอดส่งวัคซีนรวม 31.5 ล้านโดส แจ้งข่าวดีสยามไบโอฯผลิตวัคซีนได้เพิ่มขึ้น 20%,"วันที่ 2 พฤศจิกายน 2564 นายเจมส์ ทีก ประธาน บริษัท แอสตร้าเซนเนก้า (ประเทศไทย) จำกัด ส่งจดหมายเปิดผนึกแจ้งความคืบหน้าการส่งมอบวัคซีนป้องกันโควิด-19 จากแอสตร้าเซนเนก้า ความว่า เรียน เพื่อนพี่น้องชาวไทย ผมในฐานะตัวแทนของแอสตร้าเซนเนก้าในประเทศไทย ขอใช้โอกาสนี้แจ้งให้ทุกท่านทราบถึงความคืบหน้า และการดำเนินงานต่างๆ ที่เราได้มุ่งมั่นทำมาอย่างต่อเนื่อง เพื่อช่วยยับยั้งการแพร่ระบาดของโรคโควิด-19 ที่พวกเรากำลังเผชิญอยู่ในขณะนี้ เราสามารถเพิ่มการผลิตวัคซีนป้องกันโควิด-19 ในประเทศไทยได้กว่า 20% เมื่อเดือนกรกฎาคมที่ผ่านมา ผมได้เขียน จดหมายเปิดผนึกฉบับแรก เพื่อแจ้งให้ทุกท่านทราบถึงเจตนารมณ์ของเราในการทำภารกิจสำคัญ เพื่อสนับสนุนให้เกิดการเข้าถึงวัคซีนป้องกันโควิด-19 อย่างทั่วถึงและเท่าเทียมในช่วงการแพร่ระบาดของโรคโควิด-19 โดยเราพยายามเร่งส่งมอบวัคซีนให้ได้เร็วที่สุดเท่าที่จะสามารถทำได้ ซึ่งรวมถึงการเพิ่มประสิทธิภาพของกระบวนการผลิตให้ดียิ่งขึ้นจากเดิมที่ดีและคงที่อยู่แล้ว เพื่อให้สามารถผลิตวัคซีนป้องกันโควิด-19 ได้มากขึ้น ตลอดระยะเวลาที่ผ่านมา แอสตร้าเซนเนก้าได้ทำงานร่วมกับ สยามไบโอไซเอนซ์ พันธมิตรด้านการผลิตวัคซีนของเราในประเทศไทยอย่างใกล้ชิด จนทำให้เราสามารถผลิตวัคซีนได้เพิ่มขึ้นกว่า 20% จากเดิมที่ผลิตได้ 580,000 โดส ต่อรอบการผลิต เพิ่มขึ้นเป็น 700,000 โดส โดยเฉลี่ย แสดงให้เห็นถึงศักยภาพของการผลิตวัคซีนป้องกันโควิด-19 ในประเทศไทยว่าสามารถผลิตได้มากเกินกว่าที่คาดการณ์ไว้ เพื่อช่วยสนับสนุนการฉีดวัคซีนให้กับประชาชนในประเทศไทยและในภูมิภาคนี้ ในเดือนตุลาคม เราได้ส่งมอบวัคซีนป้องกันโควิด-19 อีก 10.5 ล้านโดส ให้กับประเทศไทย รวมยอดส่งมอบวัคซีน ณ ขณะนี้ เป็นจำนวนทั้งสิ้น 35.1 ล้านโดส ตามแผนการจัดหาวัคซีนจำนวนทั้งหมด 61 ล้านโดส ให้กับประเทศไทยภายในสิ้นปีนี้ และเราจะจัดหาวัคซีนเพิ่มเติมตามสัญญาสั่งซื้อฉบับใหม่อีก 60 ล้านโดสในปี 2565 เราจะทำทุกวิถีทาง ทั้งการเพิ่มกำลังการผลิตในประเทศและนำเข้าจากแหล่งผลิตอื่น ๆ เพิ่มเติมด้วยความพยายามที่จะยับยั้งการแพร่ระบาดของไวรัสสายพันธุ์เดลต้า ยังมีอีกสิ่งหนึ่งที่ผมได้เคยให้คำมั่นกับทุกท่านไว้นั่นคือการพยายามจัดหาวัคซีนเพิ่มเติมจากแหล่งผลิตวัคซีนป้องกันโควิด-19 ของแอสตร้าเซนเนก้าที่มีอยู่ทั่วโลก มากกว่า 20 แห่ง เพื่อส่งมอบวัคซีนให้กับประเทศไทยและประเทศอื่น ๆ ในภูมิภาคเอเชียตะวันออกเฉียงใต้ ในเร็วๆ นี้ เราจะมีการส่งมอบวัคซีนป้องกันโควิด-19 ของแอสตร้าเซนเนก้าที่นำเข้ามาจากแหล่งการผลิตวัคซีนอื่นๆ เพิ่มเติมให้กับประเทศในภูมิภาคเอเชียตะวันออกเฉียงใต้ รวมถึงประเทศไทย ในช่วงที่เหลือของปี 2564 ควบคู่ไปกับการผลิตและส่งมอบวัคซีนที่ผลิตในประเทศไทยโดยสยามไบโอไซเอนซ์ ซึ่งคาดว่าจะยังคงสามารถผลิตวัคซีนได้เกินกว่าที่วางแผนไว้ ด้วยพลังใจที่เข้มแข็งของคนไทยในการยืนหยัดสู้กับมหาวิกฤตนี้ เราจะอยู่เคียงข้างและจะทำทุกวิถีทางเพื่อเร่งส่งมอบวัคซีนป้องกันโควิด-19 ให้ได้โดยเร็วที่สุด พวกเราทุกคนที่แอสตร้าเซนเนก้า รวมถึงพันธมิตรผู้ผลิตวัคซีนยังคงมุ่งมั่นทำหน้าที่ของเราในการผลิตและจัดหาวัคซีน เพื่อช่วยให้สุขภาพและความเป็นอยู่ของคนในชาติกลับเข้าสู่ภาวะปกติอีกครั้ง เราจะผ่านพ้นวิกฤตนี้ไปด้วยกัน เราจะแจ้งความคืบหน้าเกี่ยวกับการดำเนินงานต่างๆ ให้ท่านทราบต่อไป ขอแสดงความนับถือ นายเจมส์ ทีก ประธาน บริษัท แอสตร้าเซนเนก้า (ประเทศไทย) จำกัด",https://www.naewna.com/local/613079,2021_11_02
กาญจน์เสียชีวิต 1 ติดเชื้อใหม่ 64 รายพบอายุน้อยสุดเป็นเด็กชายวัยเพียง 30 วัน,"สถานการณ์โควิด-19 กาญจน์ติดเชื้อใหม่ 64 รายเสียชีวิต 1 ราย เผยผู้ติดเชื้อรายใหม่อายุน้อยสุดเป็นทารกชายวัยเพียงแค่ 30 วัน อายุมากสุด 81 ปี วันนี้ (2 พ.ย.64) ศูนย์ปฏิบัติการแก้ไขปัญหาจากโรคติดเชื้อไวรัสโคโรนา 2019 (COVID-19) จังหวัดกาญจนบุรี รายงานสถานการณ์การแพร่ระบาดของโรคติดเชื้อโควิด - 19 ในพื้นที่จังหวัดกาญจนบุรี ประจำวันที่ 2 พ.ย.64 ระบุว่าพบผู้ติดเชื้อรายใหม่จำนวน 64 ราย ทั้งหมดตรวจหาเชื้อในรูปแบบ RT-PCR แยกเป็นผู้ติดเชื้อภายในจังหวัด จำนวน 51 ราย นอกพื้นที่จังหวัดจำนวน 6 ราย สถานประกอบการ 7 ราย รวมผู้ป่วยสะสม ตั้งแต่วันที่ 6 เม.ย.จนถึงปัจจุบัน จำนวน 21,386 ราย หายป่วย จำนวน 83 ราย หายป่วยสะสม จำนวน 19,036 ราย รักษาอยู่โรงพยาบาล จำนวน 2,159 ราย เสียชีวิต 1 ราย เป็นชาว อ.ท่าม่วง รวมเสียชีวิตสะสม จำนวน 191 ราย โดยผู้ป่วยทั้งหมดเข้ารับการรักษาที่ รพ.มะการักษ์ จำนวน 15 ราย รพ.ด่านมะขามเตี้ย 1 ราย รพ.ด่านมะขามเตี้ยส่งไปรักษาที่ฮอสพิเทล รร.เลกาซี่ จำนวน 7 ราย เข้ารับการรักษาตัวที่ รพ.เลาขวัญ จำนวน 4 ราย รพ.ไทรโยค จำนวน 10 ราย รพ.สมเด็จพระสังฆราชองค์ที่ 19 จำนวน 12 ราย รพ.ค่ายสุรสีห์ จำนวน 1 ราย รพ.ทองผาภูมิ จำนวน 8 ราย รพ.พหลฯ จำนวน 4 ราย รพ.เจ้าคุณไพบูลย์พนมทวน จำนวน 1 ราย และ รพ.สมเด็จพระปิยะฯ จำนวน 1 ราย สำหรับผู้ป่วยที่อายุน้อยที่สุด เป็นเด็กทารกชาย อายุ 30 วัน ชาว ต.ด่านมะขามเตี้ย อายุมากสุด 81 ปี เป็นหญิง ชาว ต.ท่าขนุน อ.ทองผาภูมิ - 003",https://www.naewna.com/local/613077,2021_11_02
ปังไม่ไหว! 'ยิปซี คีรติ'นุ่งบิกินี่ลายเสือเว้าสูงสุดแซ่บ,2 พ.ย.64 แซ่บซี๊ดเสมอต้นเสมอปลายจริงๆ สำหรับนักแสดงสาวยิปซี คีรติ มหาพฤกษ์พงศ์ล่าสุด เจ้าตัวได้ควงแฟนหนุ่มตาน้ำข้าว นิโคลัส ไปสวีทเที่ยวเขาใหญ่ชิลๆ แถมงานนี้เจ้าตัวได้โพสต์ภาพของตัวเองในบิกินีลายเสือดาวโชว์ทรวดทรงองค์เอวแซ่บสุดใจต้องบอกเลยว่าภาพนี้เเน่นอนว่าหุ่นของเธอนั้นเฟิร์มกระเเทกตาสุดๆ เลยทีเดียว .-011,https://www.naewna.com/entertain/613078,2021_11_02
จับตา'พลังประชารัฐ'วางยุทธศาสตร์พรรคใหม่ ยันไม่แตะมาตรา112,โฆษกพปชร.เผยพลังประชารัฐเตรียมวางยุทธศาสตร์พรรคใหม่ ให้เข้าถึงเยาวชน-กลุ่มคนรุ่นใหม่ ยันไม่แตะมาตรา 112 เมื่อวันที่ 2 พฤศจิกายน 2564 ที่พรรคพลังประชารัฐ (พปชร.) น.ส.พัชรินทร์ ซำศิริพงษ์ ส.ส.กทม.เขต 2 ในฐานะโฆษกพรรค พปชร.แถลงผลการประชุม ว่า ที่ประชุมได้หารือกัน 3 เรื่อง คือ เรื่องแรก พล.อ.ประวิตร วงษ์สุวรรณ หัวหน้าพรรค ได้เน้นย้ำให้ ส.ส.ของพรรค รวมทั้งรัฐมนตรีที่เป็น ส.ส.พรรค ให้ความร่วมมือเข้าร่วมประชุมสภาตลอดระยะเวลาในสมัยประชุม โดยจะต้องให้ความสำคัญกับการโหวตพระราชบัญญัติหรือกฎหมายต่างๆ ที่จะมีขึ้น ทั้งนี้ การประชุมสภาฯ สัปดาห์หนึ่งจะประชุม 3 วัน ต่อเนื่องกัน น.ส.พัชรินทร์ กล่าวว่า เรื่องที่สอง ที่ประชุมได้เน้นย้ำจุดยืนของพรรค โดยเน้นย้ำว่า พรรค พปชร.ยังคงยึดมั่นในระบอบประชาธิปไตยอันมีพระมหากษัตริย์ทรงเป็นประมุข ดังนั้น การทำงานของพรรคเราพร้อมที่จะรับฟังความคิดเห็นของประชาชน แต่ทั้งนี้ต้องไม่กระทบต่อสถาบันฯ ต่อความมั่นคงของชาติ ศาสนา พระมหากษัตริย์ และย้ำว่า พรรคจะทำให้ประชาชนอยู่ดีกินดี ซึ่ง ส.ส.พปชร.ทุกคนจะดูแลประชาชนทุกคนอย่างเต็มที่ น.ส.พัชรินทร์ กล่าวว่า และเรื่องที่สามคือยุทธศาสตร์พรรค โดยพรรค พปชร.พยายามที่จะทำความเข้าใจและเข้าถึงคนรุ่นใหม่ ซึ่งพรรค พปชร.มีสมาชิกที่หลากหลาย มีผู้ใหญ่ที่มีประสบการณ์ มีคนรุ่นใหม่ที่มีคุณภาพมีความรู้ความสามารถที่หลากหลาย ดังนั้น วันนี้ยุทธศาสตร์ที่วางแผนไว้เราจะพยายามรวมกลุ่มคนรุ่นใหม่ เพื่อสื่อสารทำความเข้าใจในรูปแบบต่างๆ กับเยาวชนกลุ่มคนรุ่นใหม่ ให้มีชุดข้อมูลมีความรู้ความเข้าใจที่ถูกต้องในด้านต่างๆ เพราะจะเห็นว่าทุกวันนี้โซเชียลบางครั้งจะมีข้อมูลที่บิดเบือนบ้าง จึงมียุทธศาสตร์นี้ขึ้นมา โดยจะเปิดตัวคนรุ่นใหม่ที่จะมาร่วมทำกิจกรรมให้เยาวชนได้รับข้อมูลที่ถูกต้อง เมื่อถามว่า เป็นการวางยุทธศาสตร์เพื่อเตรียมการเลือกตั้งใช่หรือไม่ น.ส.พัชรินทร์ กล่าวว่า ถือเป็นการทำงานที่จะได้รับฟังความคิดเห็นในปัจจุบันด้วยว่าจะไปปรับใช้อย่างไร ผู้สื่อข่าวถามถึงเรื่องการคาดโทษ ส.ส.ที่ไม่ได้เข้าประชุมสภาฯ มีการคาดโทษอย่างไร น.ส.พัชรินทร์ กล่าวว่า ในที่ประชุมได้เน้นย้ำของให้สมาชิกให้ความร่วมมือ เพราะได้รับเลือกจากประชาชนมาแล้วต้องทำหน้าที่ในสภาผู้แทนราษฎรอย่างเต็มที่ เมื่อถามย้ำว่า พรรค พปชร.ไม่เห็นด้วยกับการแก้ไขมาตรา 112 ใช่หรือไม่ น.ส.พัชรินทร์ กล่าวยอมรับว่า ใช่ เราจะไม่แตะมาตรา 112 - 006,https://www.naewna.com/politic/613082,2021_11_02
'บิ๊กป้อม'นั่งหัวโต๊ะถกส.ส.พปชร. แต่ไร้เงารมต.'กลุ่มสามมิตร'โผล่ประชุม,บิ๊กป้อมหัวโต๊ะถก ส.ส.พปชร. ยาหอมบรรยากาศดีจะมาบ่อย แจงแกนนำสามมิตรไม่ร่วมประชุม เป็น รมต.ก็ต้องมีธุระบ้าง เมื่อเวลา 15.00 น.วันที่​ 2 พฤศจิกายน 2564 ที่พรรคพลังประชารัฐ​ (พปชร.) พล.อ.ประวิตร วงษ์สุวรรณ รองนายกรัฐมนตรี ในฐานะหัวหน้าพรรคพลังประชารัฐ (พปชร.) เป็นประธานประชุม โดยมีแกนนำ ส.ส.ประชุมพร้อมเพียง อาทิ นายสันติ พร้อมพัฒน์ รมช.คลัง และรองหัวหน้าพรรคนายวิรัช รัตนเศรษฐ ส.ส.บัญชีรายชื่อ รองหัวหน้าพรรค นายไพบูลย์ นิติตะวัน ส.ส.บัญชีรายชื่อ รองหัวหน้าพรรค ร.อ.ธรรมนัส พรหมเผ่า เลขาธิการพรรค นายไผ่ ลิกค์ ส.ส.กำแพงเพชร และรองเลขาธิการพรรคฯ นางนฤมล ภิญโญสินวัฒน์ เหรัญญิกพรรค ขณะที่แกนนำกลุ่มสามมิตร เช่น นายสมศักดิ์ เทพสุทิน รมว.ยุติธรรม นายสุริยะ จึงรุ่งเรืองกิจ รมว.อุตสาหกรรม และรองหัวหน้าพรรค นายอนุชา นาคาศัย รมต.ประจำสำนักนายกรัฐมนตรี ไม่ได้เข้าร่วมประชุม​ โดยใช้เวลาประชุมประมาณ 30 นาที ทั้งนี้ ในที่ประชุม นายวิรัช ได้แจ้งถึงกรอบเวลาการประชุมสภาฯ ที่จะประชุมสภาสัปดาห์ละ 3 วัน เป็นเวลา 3 สัปดาห์ จึงจะเลื่อนการประชุม ส.ส.จากเดิมที่ประชุมช่วงเย็นวันอังคาร มาเป็นช่วงเช้าวันอังคาร ก่อนการประชุมสภาฯ ขณะที่ พล.อ.ประวิตร กล่าวตอนหนึ่งกับ ส.ส.อย่างอารมณ์ดี ตอนหนึ่งว่า ถ้ามาประชุมกันพร้อมเพรียงก็ดี ถ้าบรรยากาศเป็นแบบนี้ผมก็จะมาบ่อยๆจากนั้น พล.อ.ประวิตร กล่าวภายหลังประชุมถึงปัญหาภายในพรรค ว่า จบแล้ว ไม่มีอะไร ไม่มีๆ พร้อมกลับสะบัดมือทำท่าปฏิเสธ ส่วนกรณีที่แกนนำกลุ่มสามมิตรไม่ได้เข้าร่วมประชุมพรรคในวันนี้ เพราะเป็นรัฐมนตรีก็ต้องมีธุระบ้าง ผู้สื่อข่าวถามว่า รัฐมนตรีได้แจ้งที่จะไม่เข้าร่วมประชุมพรรคแล้วใช่หรือไม่ พล.อ.ประวิตร กล่าวว่า อืม เมื่อถามถึงการเตรียมยุทธศาสตร์เลือกตั้งของพรรคให้เข้าถึงกลุ่มวัยรุ่นและคนรุ่นใหม่มากขึ้น พล.อ.ประวิตร ปฏิเสธตอบคำถามดังกล่าว รวมถึงคำถามที่พรรคแจ้งว่าจะมีการลงโทษ ส.ส.ที่ขาดการประชุมสภาฯ ว่าจะมีบทลงโทษอย่างไร ผู้สื่อข่าวรายงานว่า ในที่ประชุมไม่ได้หยิบยกประเด็นเรื่องของการแจ้งบทลงโทษ ส.ส.ที่ขาดประชุมสภาฯ ขึ้นมาหารือตามที่ได้มีการแจ้งในกำหนดการนัดหมายประชุมในวันนี้ ทั้งนี้ หลังจบการประชุม ร.อ.ธรรมนัส และ ส.ส.ในกลุ่มจำนวนหนึ่งได้ขึ้นไปหารือกัน - 006,https://www.naewna.com/politic/613085,2021_11_02
จบด้วยดี! ครูพละตบนักเรียนหญิงวัย 15 ยกมือไหว้ขอโทษพร้อมชดใช้ รับอารมณ์ชั่ววูบ,สนั่นโซเซียลคลิปครูหนุ่มอัตราจ้างสอนพละที่จ.อุดรธานี มือหนักตบนักเรียนสาววัย15กลางสนามวอลเล่ย์บอลจนผมปลิว ยายไม่ยอมขึ้นโรงพักแจ้งความเอาเรื่องให้ถึงที่สุดครูหนุ่มโร่มอบตัวยอมรับผิดเกิดอารมณ์ชั่ววูบ ยกมือไหว้ยายและน้องแพนแล้ว พร้อมชดใช้และเยียวยาทุกอย่างจบด้วยดี!!!ขณะที่ ผอ.เขตพื้นที่ประถมศึกษาเขต3เผยคลิปชัดเจนทำเสื่อมเสียงครู ตั้งกรรมการสอบให้รู้ผลภาย15วัน พร้อมลงโทษทางวินัยภาคฑัณฑ์ วันที่ 2 พฤศจิกายน 2564 ผู้สื่อข่าวรายงานว่า ในเพจเจ๊ม้อยv plusโพสต์คลิปครูอัตราจ้างสอนวิชาพละที่โรงเรียนแห่งหนึ่ง ในอ.กู่แก้ว จ.อุดรธานี ตบนักเรียนชั้นม.3เหตุเกิดที่สนามโรงเรียนบ้านกอก ต.ศรีธาตุ อ.ศรีธาตุ จ.อุดรธานีมีข้อความว่า ชายตบน้องผิดตัว !!! แค่คุณเป็นผู้ชายเข้าไปทำผู้หญิงก็ไม่สมควรแล้ว ก่อนทำอะไรคุณควรคิดใช้สติควบคุมอารมณ์ คุณก็เป็นผู้ใหญ่กว่า ความคิดความอ่านดีกว่า ครั้งนี้คงจะเป็นบทเรียนราคาแพงในการใช้ชีวิตนะคะ ศรีธาตุ อุดรธานีสุดท้ายมาขอโทษที่บ้านเเล้วบอกว่าจะผูกเเขนให้ค่ะ ละเขาบอกเค้าว่าอารมณ์ชั่ววูบโดยคลิปดังกล่าวเป็นที่วิพากษ์วิจารย์ในโซเซียลเป็นอย่างมากต่างไม่เห็นด้วยกับการกระทำของผู้ชายที่ตบผู้หญิงแบบนี้ถึงถูกหรือผิดก็ไม่น่าจะทำรุนแรงขนาดนี้ ต่อมาผู้สื่อข่าวเดินทางไปที่บ้านหลังหนึ่งที่บ้านกอก อ.ศรีธาตุ จ.อุดรธานี พบกับน.ส.แพน (นามสมมติ) อายุ15ปี เปิดเผยกับผู้สื่อข่าวว่า เหตุเกิดเมื่อช่วงเย็นวานนี้ที่สนามกีฬาโรงเรียนบ้านกอก ขณะที่ตนเองได้เล่นวอลเลย์บอลกับเพื่อนๆ อยู่ ก็มีครูคนดังกล่าวเดินเข้ามาใช้มือฟาดไปที่ใบหน้าของตนเองอย่างจัง1ครั้งตนเองตกใจมาก แฟนหนุ่มที่เล่นตระกร้ออยู่จึงวิ่งมาช่วยถามว่าตบผู้หญิงทำไม ครูคนนั้นก็ทำร้ายร่างกายแฟนหนุ่มอีก สุดท้ายคือเป็นการทำร้ายร่างกายผิดตัว ซึ่งเรื่องจริงๆ แล้ว เพื่อนของหนูได้มีเรื่องทำร้ายร่างกายกับหลานของครูคนนี้ แต่เขาตบผิดตัว แต่ยอมรับเกิดเหตุก็ได้มีการด่าทอกันถึงบุพการีเรื่องมองหน้ากัน หลังยายทราบเรื่องยายก็ไม่ยอมบอกจะเอาเรื่องให้ถึงที่สุดในเวลาต่อมานางรี อายุ63ปีก็ได้เดินทางไปแจ้งความที่สภ.ศรีธาตุ ยืนยันจะเอาเรื่องครูพละมือหนักรายนี้ให้ถึงที่สุด และจะมีการเรียกค่าเสียหายที่ทำร้ายร่างกายหลานด้วย ต่อมาในเวลา13.30น.นายสมชาย อินธนุ หน.ฝ่ายบริหารงาน โรงเรียนบ้านค้อดอนแคน ต.คอนสายได้พานายอนุพงษ์ อายุ34ปีครูพละที่ก่อเหตุตบนักเรียนหญิงมาพบกับ พ.ต.อ.จำรัส จันแดง ผกก.สภ.ศรีธาตุ โดยนายอนุพงษ์ เปิดเผยว่า วันเกิดเหตุช่วงเย็นวานนี้ตนเองขับรถยนต์ไปเล่นฟุตบอลที่สนามฟุตบอลภายในโรงเรียนบ้านกอกและเจอกับกลุ่มน้องที่เป็นผู้หญิงกำลังเล่นฟุตบอลอยู่ โดยกลุ่มน้องผู้หญิงกลุ่มนี้ตนเองทราบว่าเคยทำร้ายร่างกายหลานสาวมาแล้วเมื่อ7เดือนที่แล้วและมีการด่าทอกันเล็กน้อยเรื่องบุพการี ทำให้ตนเองโมโหเกิดอารมณ์ชั่ววูบเดินเข้าไปทำร้ายน้องเขา สิ่งที่เกิดขึ้นตนเองยอมรับผิดทุกอย่าง ไม่ได้เจตนาที่จะทำร้ายน้องแพนเค้ก เพราะอยู่บ้านเดียวกันและเป็นญาติพี่น้องกันด้วย ผมก็ขอโทษกับเหตุการณ์ที่เกิดขึ้น อยากจะขอโทษสังคม เหตุการณ์ครั้งนี้จะเป็นครั้งสุดท้าย เหตุที่ทำไปเพราะเกิดเป็นอารมณ์ชั่ววูบที่ยั้บยั้งชั่งใจไม่ได้จริงๆ ผมยอมรับผิดทุกอย่างครับ ทางด้าน พ.ต.อ.จำรัส จันแดง ผกก.สภ.ศรีธาตุ เปิดเผยว่า เบื้องต้นครูผู้ชายที่เป็นบุคคลในภาพตามคลิปก็ได้มามอบตัวกับเจ้าหน้าที่ตร. สอบสวนเบื้องต้นเขาให้การรับสารภาพ ตร.ก็จะดำเนินคดีอาญา ในข้อหา ทำร้ายร่างกาย ในส่วนของการชดใช้ค่าเสียหายและเยียวยาก็เป็นเรื่องของคู่กรณีทั้ง2ฝ่ายตกลงกัน ต่อมาคู่กรณีทั้ง2ฝ่ายคือนางรี อายุ63ปียายของน้องแพนเค้กและน้องแพนเค้ก วัย15ปี และอีกฝ่ายคือนายสมชายอินธนุ หน.ฝ่ายบริหารงาน โรงเรียนบ้านค้อดอนแคน ต.คอนสาย และนายอนุพงษ์ ครูพละ ก็ได้พูดคุยตกลงกันต่อหน้าผกก.สภ.ศรีธาตุ และตกลงกันได้ด้วยดี โดยนายอนุพงษ์ได้ยกมือไหว้ขอโทษยายของน้องแพนเค้กและกล่าวคำขอโทษทั้งสองคน เหตุที่ทำไปเพราะบันดาลโทสะ และพร้อมจะชดใช้ค่าเสียหายให้ ส่วนคุณยายและน้องแพนเค้กพร้อมให้อภัยและไม่เอาเรื่องจะถอนแจ้งความ โดยจะมีการพูดคุยกันเรื่องค่าเสียหายอีกครั้งหนึ่ง ทางด้านนายประสิทธิ์ ไชยวงศ์ ผอ.สำนักงานเขตพื้นที่ประถมศึกษาเขต3อุดรธานี เปิดเผยว่า ทราบเรื่องที่เกิดขึ้นแล้ว ตรวจสอบเบื้องต้นในคลิปทราบว่าเป็นครูอัตราจ้างโรงเรียนในต.คอนสาย อ.กู่แก้ว ภาพปรากฎว่าแบบนี้ทำเสื่อมเสียชื่อเสียงวงการครู ตอนนี้ได้สั่งให้ ผอ.โรงเรียนบ้านค้อดอนแคนตั้งกรรมการสอบสวนเรื่องที่เกิดขึ้น ให้รู้ผลภายใน15วันเบื้องต้นได้สั่งโทษทางวินัยภาคทัณฑ์ทันที,https://www.naewna.com/local/613093,2021_11_02
พท.ปรบมือเกรียวต้อนรับ'ชลน่าน'หน.คนใหม่ 'เหลิม'อวยพรชนะแลนด์สไลด์,'เฉลิม'ยินดี'ชลน่าน'นั่งหัวหน้าพรรคคนใหม่ พร้อมอวยพรขอเพื่อไทยชนะเลือกตั้งแลนด์สไลด์ 2 พ.ย.2564 เวลา 15.30 น. ที่พรรคเพื่อไทย มีการประชุม ส.ส.พรรคเพื่อไทย โดยมีแกนนำพรรคเพื่อไทย เข้าร่วมประชุมอย่างพร้อมเพรียง มีนพ.ชลน่าน ศรีแก้ว หัวหน้าพรรค นายวิสุทธิ์ ไชยณรุณ ประธานส.ส. นายสุทิน คลังแสง ประธานวิปฝ่ายค้าน นายประเสริฐ จันทรรวงทอง เลขาธิการพรรค ร.ต.อ.เฉลิม อยู่บำรุง กรรมการยุทธศาสตร์และทิศทางการเมืองพรรคเพื่อไทย ร่วมทำหน้าที่ประธานในที่ประชุม ทั้งนี้ก่อนประชุม ได้เปิดโอกาสให้สื่อมวลชน เข้าบันทึกภาพ ร.ต.อ.เฉลิม กล่าวว่า ขอแสดงความยินดีกับ นพ.ชลน่าน ที่ได้รับเลือกเป็นหัวหน้าพรรคเพื่อไทย ขอแสดงความยินดีกับ สมพงษ์ อมรวิวัฒน์ อดีตหัวหน้าพรรคเพื่อไทย ที่จะมีเวลาว่างมากขึ้น และขออวยพรให้ทุกท่านโชคดีมีความสุข นึกอะไรสมความปรารถนา ขอให้ชนะเลือกตั้งแลนด์สไลด์ จากนั้น ที่ประชุมได้ต่างพากันปรบมือแสดงความยินดีให้กับ นพ.ชลน่าน ในฐานะหัวหน้าพรรคเพื่อไทยคนใหม่ โดยนพ.ชลน่าน กล่าวต่อที่ประชุม ส.ส.ว่มีโอกาสได้นั่งตรงนี้ ขอกราบขอบพระคุณ ท่านสมพงษ์ กรรมการบริหารพรรคชุดที่ผ่านมา ที่จะมามีส่วนร่วมกับพรรคเพื่อไทย และจะร่วมกันขับเคลื่อนเพื่อนำไปสู่อนาคต -001,https://www.naewna.com/politic/613095,2021_11_02
เด็กวัย13นอนผวาฝันเห็นคนแก่ ตื่นมาเจอรอยปริศนาคล้ายก้างปลาที่แขน,เด็กนักเรียนผวา นอนฝันเห็นคนแก่ 2 ครั้ง ตื่นมาเจอรอยคล้ายก้างปลาที่แขน ร้องให้หมอปลาช่วย ญาติๆ นิมนต์พระมารดน้ำมนต์เชื้อว่าเป็นวิญญาณ ปู ย่า ตา ยาย มาขออาศัยอยู่ 2 พ.ย.64 ผู้สื่อข่าวได้รับการเปิดเผยจากนางยุพิน ปิ่นทอง อายุ 46 ปี ผู้ปกครองของ น้องเพลง อายุ 13 ปี ซึ่งเป็นเด็กนักเรียน ม.1 ใน จ.อุทัยธานี จากรณี น้องเพลง ได้บอกว่านอนฝันเห็นคนแก่ 2 ครั้ง แล้วตื่นขึ้นมีรอยคล้ายก้างปลาที่แขนขวา ถึง 2 ครั้ง ด้วยความตกใจจึงได้มาบอกกลับนางยุพิน (แม่) ที่นอนอยู่ข้างกัน หลังจากนั้น นางยุพิน ได้ใช้มือถือถ่ายรูปไว้ ด้วยความแปลกใจที่นอนฝันเห็นคนแก่แต่งชุดขาวเข้าฝันถึง 2 ครั้ง ครั้งแรกมีขีด 9 ขีด และครั้งที่ 2 มี 10 ขีด หลังจากนั้น จึงได้เข้าไปที่เฟซบุ๊กของ หมอปลา และได้ส่งรูปภาพให้ดู หมอปลาได้ทักกลับมา บอกว่าไปโดนอะไรขีดมาที่แขนหรือเปล่า ตนเองก็ตอบกลับไปว่าน้องนอนกับแม่ตลอด โดยตนเองก็ได้เล่าเหตุการณ์ให้หมอปลาฟังว่าที่บ้านอยู่ด้วยกัน 3 คน โดยไม่มีเด็ก จากการสอบถาม น้องเพลง เล่าเหตุการณ์ว่า ตนเองเคยไปนอนที่บ้านยาย จ.นครสวรรค์ ประมาณเดือนพฤษภาคม 64 ที่ผ่านมา โดยได้นอนเล่นที่เปล ข้างป่าไผ่และได้นอนฝันเห็นยายแก่ สวมชุดสีขาว มาชะโงกหน้ามอง ตนเองที่นอนอยู่ด้วยความตกใจก็ตื่นขึ้นมา โดยไปนอน 3 ครั้ง ที่บ้านยาย ก็ฝันแบบนี้ถึง 3 ครั้ง หลังจากนั้นกลับมาบ้าน ก็ฝันเห็นคนแก่แบบนี้อีก โดยมาเข้าฝัน มาขอกินน้ำพริกผักต้ม ตนเองก็มาบอกแม่ หลังจากนั้นแม่ก็พาไปที่วัดเพื่อทำบุญ หลังจากนั้น ตนเองก็ได้ฝันอีกเห็นเป็นผู้หญิงแก่ สวมชุดสีขาว บอกในฝันว่าจะมาขออยู่ด้วย แต่ตนปฏิเสธไม่ให้มาอยู่ ทำให้คนที่ฝันเห็นไม่พอใจ หลังจากนั้น ตนเองก็เริ่มไม่สบายขึ้น คล้ายคนมาเขย่าตัว พอรู้สึกตัวก็มาบอกแม่ หลังจากนั้น แม่ก็พามาไหว้พระ พอรุ้งเช้าก็พบรอยคล้ายก้างปลา จึงมาเล่าให้แม่ฟังและได้ขอร้องหมอปลามาดู ล่าสุด นางยุพิน ปิ่นทอง พร้อม นายอนุชา มั่นหา สามี ได้นิมนต์พระครูอุเทศ ธรรมวิจิตร หรือ หลวงหรั่ง เจ้าอาวาสวัดทุ่งนางาม เจ้าคณะตำบลทุ่งนางาม มาทำพิธีรดน้ำมนต์ให้กับน้องเพลง ในระหว่างที่ประกอบพิธีหยดเทียนน้ำมนต์ลงในขัน ทราบว่าเป็นวิญญาณของปู่ ตา ย่า ที่เคยมาอาศัยอยู่ที่บ้านหลังเก่า แต่ได้ตามมาขออาศัยอยู่ที่บ้าน จึงแนะให้นางยุพิน และครอบครัว ไปบุญอุทิศส่วนกุศลให้กับปู่ ย่า ตายาย ดังกล่าว . 009,https://www.naewna.com/likesara/613099,2021_11_02
แถลงการณ์! เด็กอายุ 12 ป่วยหลังฉีดไฟเซอร์ อาการดีขึ้น ยันไม่ได้ป่วยกล้ามเนื้อหัวใจอักเสบ,วันที่ 2 พฤศจิกายน 2564 สถาบันสุขภาพเด็กแห่งชาติมหาราชินี (รพ.เด็ก) ออกแถลงการณ์เรื่อง ผู้ป่วยเด็กหญิงอายุ 12 ปี 3 เดือน มีลิ่มเลือดอุดตันในหลอดเลือดแดงปอด โดยข้อความระบุว่า สืบเนื่องจากผู้ป่วยเด็กหญิงไทย อายุ 12 ปี 3 เดือน ได้รับการส่งตัวจาก รพ.ราชบุรี เมื่อวันอังคารที่ 26 ตุลาคม 2564 ด้วยเรื่องไอ เจ็บกลางหน้าอกเมื่อวันที่ 24 ตุลาคม 2564 วันต่อมามีอาการไอมากขึ้น แน่นหน้าอก หอบเหนื่อย ตัวเขียว ได้เข้ารับการรักษาที่ รพ.ราชบุรี ในวันที่ 25 ตุลาคม 2564 ได้รับการรักษาโดยการให้ออกซิเจนความเข้มข้นสูง ให้ยาปฏิชีวนะ ยาขับปัสสาวะ ต่อมาผู้ป่วยยังมีอาการหายใจเหนื่อย จึงใส่ท่อหายใจและส่งตัวผู้ป่วยมาตรวจรักษาต่อที่สถาบันสุขภาพเด็กฯ ในวันที่ 26 ตุลาคม 2564 ประวัติอดีตที่สอบถามจากบิดา มารดา พบว่าผู้ป่วยมีภาวะหลังโก่งและคดสังเกตเห็นตั้งแต่อายุ 9 เดือนแต่ไม่เคยรักษาที่ใดมาก่อน และมีประวัติเหนื่อยง่ายตั้งแต่อายุ 2 ขวบ แต่ไม่เคยพบแพทย์มาก่อน จากการตรวจร่างกายที่สถาบันสุขภาพเด็กฯ พบว่า เด็กตัวเล็กและเตี้ยกว่าเกณฑ์มาก มีหลังคดโก่งรุนแรงและมีนิ้วปุ้มซึ่งเป็นอาการบ่งชี้ว่ามีภาวะขาดออกซิเจนเรื้อรัง ความผิดปกติของโครงสร้างร่างกายอาจทำให้ผู้ป่วยมีภาวะปอดขยายตัวไม่เต็มที่และมีพังผืดในปอดได้ จากการตรวจหัวใจด้วยคลื่นความถี่สูงพบว่า การบีบตัวของกล้ามเนื้อหัวใจดี ไม่มีสิ่งที่บ่งชี้ถึงภาวะกล้ามเนื้อหัวใจอักเสบ และพบการอุดตันของหลอดเลือดแดงปอด จึงตรวจหัวใจเพิ่มเติมด้วยเครื่องเอกซเรย์คอมพิวเตอร์พบลิ่มเลือดอุดตันในหลอดเลือดแดงปอดและพบว่าถุงลมในปอดขยายได้ไม่เต็มที่ และบางบริเวณมีปอดแฟบ ผู้ป่วยเข้ารับการรักษาในหอผู้ป่วยวิกฤต (PICU) สถาบันสุขภาพเด็กฯ ระหว่างวันที่ 26-31 ตุลาคม 2564 ได้รักษาโดยการให้ยาละลายลิ่มเลือด ดูแลทางเดินหายใจโดยขณะนี้สามารถถอดท่อทางเดินหายใจและเปลี่ยนมาให้ออกซิเจนความเข้มข้นสูง ได้ตรวจหัวใจด้วยคลื่นความถี่สูงและเอกซเรย์คอมพิวเตอร์หัวใจอีกครั้งในวันที่ 29 ตุลาคม 2564 พบว่าก้อนลิ่มเลือดที่อุดตันมีขนาดเล็กลง เลือดไหลเวียนไปสู่ปอดได้ดีขึ้น การบีบตัวของกล้ามเนื้อหัวใจดี เมื่ออาการดีขึ้น ได้ย้ายผู้ป่วยเข้าดูแลในหอผู้ป่วยเด็กเฉพาะโรคในวันที่ 1 พฤศจิกายน 2564 ผู้ป่วยหอบเหนื่อยลดลง สามารถรับประทานอาหารได้ ทีมกุมารแพทย์หลากหลายสาขาของสถาบันสุขภาพเด็กฯ ทั้งด้านโรคหัวใจ โรคปอด โลหิตวิทยา โรคภูมิคุ้นกันได้ร่วมกันดูแลผู้ป่วยรายนี้อย่างเต็มที่เพื่อหาสาเหตุที่อาจทำให้เกิดภาวะลิ่มเลือดอุดตันหลอดเลือดปอด ทั้งนี้ ขอแจ้งให้ทราบว่าอาการของผู้ป่วยรายนี้ไม่ได้เกิดจากภาวะกล้ามเนื้อหัวใจอักเสบ ขอขอบพระคุณทุกท่านในความห่วงใยสุขภาพเด็ก ทางทีมแพทย์ของสถาบันสุขภาพเด็กแห่งชาติมหาราชินีจะให้การดูแลรักษาเด็กต่อเนื่องต่อไป,https://www.naewna.com/local/613098,2021_11_02
โร่แจ้งจับขรก.สาวแสบ! ปลอมโฉนดที่ดิน ตุ๋นคนแก่-เพื่อนร่วมงาน สูญเงินกว่า 30 ล้าน,"ชาวบ้าน ผู้สูงอายุ ต.กระสัง​ อ.เมือง​ จ.บุรีรัมย์ บุกแจ้งจับข้าราชการสาว อบต. เมียอดีตรองนายกฯ หลอกยืมเงิน ทั้งให้ช่วยกู้เงินอ้างเดือดร้อนจำเป็น สุดแสบปลอมโฉนดที่ดิน คู่มือรถ เอาไปวางค้ำประกันให้เหยื่อเชื่อใจ หลอกแม้กระทั่งนายกฯ และเพื่อนร่วมงานเกือบทั้ง อบต. รวมเป็นเงินเกือบ30ล้าน รู้ตัวอีกทีข้าราชการสาวแสบชิงลาออกแล้ว วันที่ 2 พฤศจิกายน 2564ชาวบ้านหลายหมู่บ้านใน ต.กระสัง อ.เมือง จ.บุรีรัมย์ เกือบ20คนซึ่งส่วนใหญ่เป็นผู้สูงอายุได้ทยอยนำเอกสารหลักฐานการกู้ยืมเงินโฉนดที่ดินปลอม และคู่มือรถยนต์ที่ถูกปลอมแปลงขึ้น เข้าแจ้งความร้องทุกข์ที่ สภ.เมืองบุรีรัมย์ ให้ดำเนินคดีกับนางอี๋ (นามสมมติ) อายุ 42 ปี ข้าราชการสาว ระดับปฏิบัติการประจำ อบต.แห่งหนึ่ง ใน​จ.บุรีรัมย์ ซึ่งได้ชิงลาออกจากราชการแล้ว​ เมื่อกลางเดือน ต.ค.ที่ผ่านมา ทั้งยังเป็นภรรยาของอดีตรองนายก อบต.ดังด้วย โดยชาวบ้านที่เข้าแจ้งความร้องทุกข์​ ได้กล่าวหาว่า นางอี๋ได้มาหลอกล่อขอยืมเงินกับชาวบ้าน ญาติพี่น้อง ผู้สูงอายุ รวมถึงเพื่อนร่วมงานที่ อบต. ไม่เว้นแม้กระทั่งนายก อบต.โดยอ้างว่าตัวเองเดือดร้อนจำเป็นต้องใช้เงินมาอ้อนวอนขอยืมเงิน โดยใช้โฉนดที่ดิน และคู่มือรถที่ปลอมแปลงขึ้น มาหลอกวางค้ำประกันเพื่อให้ชาวบ้านตายใจว่าจะไม่โกงบางคนก็ให้ทำสัญญากู้ยืมไว้หากคนไหนบอกว่าไม่มีเงินนางอี๋ กจะพูดหว่านล้อมว่าตัวเองมีตำแหน่งหน้าที่การงานเป็นถึงข้าราชการ และสามีก็เป็นรองนายก อบต. เพื่อให้เหยื่อเชื่อใจว่าจะไม่โกงจนเหยื่อต้องไปหยิบยืมมาให้เพราะสงสารคิดว่านางอี๋ เดือดร้อนจริงๆ กระทั่งเมื่อช่วงกลางเดือน ต.ค. ที่ผ่านมา เรื่องเริ่มแดงเมื่อเหยื่อรู้ว่านางอี๋ ไปหยิบยืมเงินหลายคนแล้วไม่ยอมจ่ายคืน จึงพยายามโทรหานางอี๋ แต่ก็ติดต่อไม่ได้ไปหาที่บ้านก็ไม่อยู่ พอไปถามที่ อบต.เจ้าหน้าที่ก็บอกว่านางอี๋ ได้ลาออกไปแล้ว ชาวบ้าน ผู้สูงอายุหลายคนก็ตกใจและเชื่อว่าถูกนางอี๋ หลอกแน่นอน พอนำโฉนดที่ดินที่นางอี๋เอามาวางค้ำประกันไว้ ก็พบว่าเป็นโฉนดปลอม จึงได้พากันนำเอกสารหลักฐานทยอยเข้าแจ้งความที่ สภ.เมือง ให้ช่วยติดตามตัวนางอี๋ มาดำเนินคดี เพราะแต่ละคนถูกหลอกยืมเงินไปรายละตั้งแต่ 100,000 - 3,000,000 บาท คาดว่าทั้งชาวบ้าน ผู้สูงอายุ และเพื่อนร่วมงานที่ อบต. ถูกนางอี๋ หลอกยืมเงินรวมเกือบ30ล้านบาท นายพีระพงษ์ เสนานอก อายุ50ปี กล่าวว่า นางอี๋ เป็นคนหน้าตาดี ปากหวาน พูดเพราะ ตอนที่มาขอยืมเงินตนก็ร้องไห้ มาอ้อนวอนบอกว่าตัวเองเดือดร้อนต้องการใช้เงินตนเห็นว่าเป็นข้าราชการจึงเชื่อใจจึงให้ยืมไปรวมเป็นเงินกว่า5แสนบาท แต่ก็มีการทำสัญญากู้ยืมไว้เป็นหลักฐาน กระทั่งมาทราบข่าวว่ามีชาวบ้าน ผู้สูงอายุหลายคนที่ถูกนางอี๋ หลอกยืมเงินแล้วเจ้าตัวก็หายไป จึงได้นำหลักฐานมาแจ้งความและปรึกษาทนายความเพื่อให้ดำเนินคดีกับนางอี๋ เช่นกัน ผู้เสียหาย อายุ 58 ปี เล่าว่า นางอี๋ มาขอร้องให้ให้ตนกู้ยืมเงินให้ ตนยอมเพราะสงสาร คิดว่าเดือดร้อนจริงๆ อีกทั้งเห็นว่าเป็นภรรยาของหลานก็เลยเชื่อใจ แต่ตนไม่มีเงินสดจึงเอาโฉนดของตัวเองไปค้ำเพื่อกู้ยืมเงินนายทุนให้ครั้งแรก 1 ล้านบาท ต่อมานางอี๋ บอกว่าเงินไม่พอ จะเอาไปปิดบัญชีสหกรณ์ จึงกู้ให้อีก 1 ล้านบาท กระทั่งครั้งที่สามนางอี๋ มาบอกว่าจะเอาเงินไปลงทุน ให้ช่วยกู้ให้อีก 1 ล้าน ตนก็เริ่มแปลกใจว่าทำไมถึงใช้เงินมากขนาดนี้ แต่เห็นว่าเป็นหลานสะใภ้ จึงยอมไปกู้ให้อีกรวมเป็น 3 ล้านบาท โดยตนยอมเอาโฉนดที่ดินทำเลดี 5 ไร่ กับที่บ้านอีก 2 งานกว่า ไปวางค้ำประกันไว้กับนายทุน ที่ดินแปลงนี้กะเอาไว้สร้างบ้านให้ลูกชายอยู่ ซึ่งช่วงแรกนางอี๋ ก็จ่ายทั้งต้นและดอกเบี้ยให้นายทุนไม่มีปัญหาอะไร แต่พอหลังๆ ไม่ยอมจ่ายกระทั่งลาออกจากงานแล้วหนีหายไปเลย ก็ไม่คิดว่าหลานสะใภ้ที่เป็นถึงข้าราชการจะทำกันได้ลงคอ ขณะที่นายประยูร พะนุมรัมย์ ผู้ใหญ่บ้าน ม.16บอกว่า ตัวเองก็เกือบจะถูกหลอกเหมือนกันเพราะนางอี๋ ก็เคยมาเอ่ยปากขอยืมเงินกับตนเอง1.5ล้านบาท โดยบอกว่าจะเอาโฉนดที่ดินมาวางค้ำประกันไว้ให้แต่ตนปฏิเสธเพราะไม่มีเงินให้ยืมจึงโชคดีที่ไม่ตกเป็นเหยื่อไปด้วยแต่ก็สงสารชาวบ้านที่เขากว่าจะหาเงินมาได้ต้องทำงานหนักเก็บหอมรอมริบมาหลายสิบปี แต่กลับมาถูกข้าราชการที่เขาคิดว่าน่าเชื่อถือหลอกยืมแล้วไม่จ่ายคืน บางคนก็ถูกหลอกเอาโฉนดปลอม และคู่มือรถที่ปลอมแปลงขึ้นมาวางค้ำประกันไว้ทำให้ตายใจ ก็อยากฝากให้นางอี๋ หาเงินมาคืนชาวบ้านด้วยเพราะตอนนี้ทุกคนเดือดร้อนอยากได้เงิน",https://www.naewna.com/local/613106,2021_11_02
'หนุ่ม กะลา'เผยเคยเป็นโรคซึมเศร้า หลังยุบวง ติดเหล้าหนักเกือบน็อก?,"วันนี้หนุ่ม กะลา มาในบทบาทใหม่คอมเมนเตเตอร์จากรายการ เดอะสตาร์ไอดอล แต่ไม่รู้ว่าเพราะกระแสดราม่าอะไรถึงขั้นเอ่ยปากอยากถอนตัวจากการเป็นคณะกรรมการมาแล้ว และวันนี้ขอมาเคลียร์ทุกประเด็นกับเส้นทางสายดนตรีกว่า 22 ปี ที่ตัวเองบอกเลยว่าเคยอยู่ในช่วงสูงสุดและต่ำสุดมาแล้ว ผ่านทางรายการ คุยแซ่บshow ทางช่องวัน31 ที่มี พีเค ปิยะวัฒน์ ปละเป็กกี้ ศรีธัญญา เป็นพิธีกรดำเนินรายการ ไปทำไรมาหล่อขึ้น? หนุ่ม : ผมว่าได้นอนเยอะขึ้น เพราะก่อนหน้านี้ ผมทัวร์คอนเสิร์ตทั้งปี คือเวลานอนน้อยมาก แล้วพอช่วงโควิดได้นอนเยอะ จากเมื่อก่อนเวทอยู่ตลอด แต่เรื่องกินเรื่องนอนอาจจะไม่เต็มที่ ทีนี้พอได้อยู่บ้านก็เลยได้เวทได้กินได้จัดสรรอาหารที่ควรจะได้กินได้อย่างเต็มที่ ตอนนี้มีบทบาทใหม่ เป็นคอมเมนเตเตอร์ มีแฮชแท็กว่าสายอวย? หนุ่ม : ครับ เอาจริงๆ แล้วผมก็วิเคราะห์ไปตามเนื้อผ้านะ ผมไม่ได้เป็นสายแบบฟาดฟัน ผมรู้สึกว่ามันไม่มีอะไรที่ดีจริงๆ แล้วไม่มีอะไรที่ไม่ดีจริงๆ สุดท้ายเรื่องของงานศิลปะมันเป็นมุมมองของแต่ละคน แล้วผมก็เคยประกวดมาก่อน ผมรู้สึกว่า ผมอยากให้กำลังใจมากกว่าฟาดฟัน ตอนแรกไม่อยากเป็น? หนุ่ม : จริงๆอ่ะอยากเป็น คือคำว่าเดอะสตาร์ ผมว่ามันเป็นตำนานมาก แล้วอยากรับงานนี้มากๆ พอทำไปสักพัก ก่อนถ่ายเดโม่ เพิ่งรู้สึกตัวว่าไม่อยากทำแล้ว ทำไม? หนุ่ม : ก่อนหน้านี้ผมจะเลี่ยงการเป็นคณะกรรมการ การเป็นคอมเมนเตเตอร์มาตลอด เพราะว่าไม่อยากวิจารณ์ใคร และคิดว่าถ่ายเดโม่วันนั้นผมออกมา จะถอนตัว แต่ว่าขอทำหน้าที่ในการทำเดโม่ให้เสร็จก่อน เห็นบอกว่าที่มาเป็นคอมเมนเตเตอร์ทุกวันนี้ เพราะพี่บอย ถกลเกียรติ โทรไปหา? หนุ่ม : เรียกผมเข้าไปคุยครับ จริงๆ 2-3 ปีที่ผ่านมา เหมือนพี่บอยจะยื่นโอกาสดีดีให้ตลอด มีละครเวที มีงานอะไรก็ตามดีๆ ทั้งนั้น แต่คิวตลอดทั้งปีผมเต็มคอนเสิร์ตตลอด มันเลยไม่ได้ทำงานกันสักที พอมาช่วงโควิดนี้พี่บอยยื่นโอกาสนี้มาพอดี ซึ่งด้วยความที่เป็นเดอะสตาร์มันไม่มีเหตุผลที่เราจะปฏิเสธเลย เห็นบอกว่าทำเดโม่แล้วจะไม่ทำ แล้วอะไรที่ทำให้เปลี่ยนใจ? หนุ่ม : พอทำเดโม่วันนั้นผมรู้สึกว่าเราไม่ได้กำลังมาให้เด็กๆ กับการคอมเมนต์ของเรา จริงๆ ที่ผมนั่งอยู่ ผมว่าเด็กๆ มาให้ผม เอาพลังงานบางอย่างของการทำงานอยู่จุดนี้ ไฟบางอย่างมันน้อยลง การที่เราได้เห็นเด็กคนหนึ่งหอบความฝัน ความตั้งใจมา มันส่งพลังมาหาผม แล้วผมรู้สึกว่างานนี้มีแต่ได้กับได้ แล้วผมเป็นคณะกรรมการที่อาจจะมองต่างจากท่านอื่นๆ นิดเดียว เพราะผมเป็นเบื้องหลังด้วย ผมเป็นโปรดิวเซอร์ด้วย เวลาผมมองเด็กคนหนึ่ง ผมมองหาเอกลักษณ์ในตัวเด็ก คือเวลาเด็กขึ้นมาร้องเพลงมันจะมีอยู่สองแบบ เด็กคนนี้โคตรเก่งเลย แต่เป็นแค่เด็กประกวด กับคนอีกแบบหนึ่ง ที่อาจจะเก่งไม่มากเลย ร้องเพลงไม่ดีเท่าไหร่เลย แต่เห็นเลยว่าไอ้นี่เป็นนักร้องดังแน่ คือมองภาพรวมมากกว่า? หนุ่ม : มองคนละแบบครับ แล้วชาวเน็ตเห็นด้วยกับเราไหม? หนุ่ม : ของผมยังไม่มี โชคดีครับ ต้องขอบพระคุณมากๆ ตอนเข้ามาในเส้นทางดนตรีเราประกวด hotwave แล้วเข้า กี่ปีมาแล้ว? หนุ่ม : น่าจะ 24-25 ปีที่แล้วครับ เพราะว่าผมเป็นนักร้องมาเกือบ 23 ปี ตอนแข่งไม่แน่ใจอายุ แต่ตอนออกเทปประมาณ 17 ปีครับ มีอยู่ช่วงหนึ่งที่ความดังของเราทำให้ชีวิตเราติดลบเกิดอะไรขึ้น? หนุ่ม : ผมว่าผมเป็นคนที่ใช้ชีวิต ใช้คำว่าร็อกสตาร์ได้อย่างคุ้มค่าที่สุด คือความเป็นร็อกสตาร์มันจะต้องดูเฮลๆ เท่ๆ ที่สุด กินเหล้าอะไรอย่างนี้อ่ะครับ ก็เหมือนมันเป็นช่วงหนึ่งที่ฮอร์โมนมันพุ่งมากด้วยความเป็นวัยรุ่น ดื่มก่อนขึ้นหรือหลังคอนเสิร์ตจบ? หนุ่ม : ทั้งคู่เลยครับ แสดงว่า เมื่อก่อนเราเห็นหนุ่มอยู่บนเวทีกึ่งเมาเหรอ? หนุ่ม : งานจ้างเท่านั้นนะครับ งานปกติแบบนี้ไม่มีหรอกครับ คือมันกินทุกวัน จนเราคิดว่าวิธีการแบบนั้น มันเป็นวิธีขอวร็อกสตาร์ แต่ก่อนนี้การเป็นร็อกสตาร์มันต้องดูเถื่อนๆ ภาพวิดีโอที่หลุดออกมาเราต้องดูเป็นคนเก๋าๆ มันก็เคยมีช่วงเวลาที่เราเคยคึกคะนองแบบนั้น เห็นว่าดื่มเป็น 10 ปี? หนุ่ม : 10 ปีครับ จำได้ว่าก่อนจะเลิก ดื่มเบียร์ไม่ถึง2 ขวด ก็น็อกไปตอนไหนไม่รู้ คือเบียร์ 2 ขวด ถ้าคนที่ดื่มอยู่แล้วจะรู้ว่ามันน้อยมาก แต่ด้วยความที่ร่างกายของผมข้างในมันเหมือนคงพังหมด ดื่มประมาณสัก 2 ขวด มันน็อกไป ถ้าดื่ม 5 โมงเย็น ผมจะตื่นอีกทีคือเช้าอีกวันนึงเลย น็อกไปตอนไหนก็ไม่รู้ แล้วกว่าจะหายแฮงค์กว่าจะหายมวนท้องข้างใน 3 วัน คือเอาจริงๆมันพังหมดแล้ว แล้วเราทำยังไงกับตัวเรา? หนุ่ม : ตอนนั้นพยายามจะเลิก เริ่มรู้สึกแล้วว่าตอนแรกที่เราเจอกันกับเหล้า คุณมาให้ความสุขผม ผมได้รับความสุขนั้น แต่ว่าพอวันที่เรากินแค่เบียร์ขวดเดียว แล้วน็อกเนี่ย แล้วต้องใช้เวลาอีก 2-3 วัน กว่าจะหาย ผมเริ่มรู้สึกว่าผมไม่มีความสุข ผมก็เลยค่อยๆ ถอยออกมา ใช้เวลานานไหมกว่าตัวเองจะดีขึ้น? หนุ่ม : จริงๆ จุดเริ่มต้นมันมีหลายอย่าง มันเกิดมาจากเป็นโรคซึมเศร้าก่อน คือเป็นตอนที่วงแรกแตก จากคนกินเหล้ามากๆ ก็กินเหล้าหนักกว่าเดิม จนมาถึงจุดที่ผมบอก มันก็เริ่มเป็นโรคซึมเศร้า แต่พอเริ่มไปรักษากับคุณหมอ พอเริ่มดีขึ้น ก็เริ่มคิดได้ว่าอยากร้องเพลงแล้ว อยากกลับมาเป็นนักร้องที่ดี เราก็เลยค่อยๆ ทบทวนทีละอย่างว่าเราควรจะแก้ไขอะไรบ้าง ณ จุดนี้เป็นจุดเริ่มต้น ตอนนั้นจำได้ว่า พอรักษาคุณหมอเสร็จ แฟนเอาหนังสือหลวงพ่อจรัญมาให้ มันก็เลยบวกกัน กับความคิดที่เราอยากเลิก ธรรมะเข้ามาพอดี มันก็เลยค่อยๆ ใช้เวลานานไหมกว่าที่เราจะตัดได้จากเหล้า จาก โรคซึมเศร้า? หนุ่ม : โรคซึมเศร้าไม่นานมากครับ แต่ถ้าเหล้าใช้เวลา 1 ปี แต่ว่า 1 ปี หลังจากวันที่ผมบอก เริ่มโดยการไปขึ้นธูปบอกพระ ผมเป็นคนเชื่อเรื่องบาปบุญ คุณโทษมาก ไปสาบานครับ ท่านครับผมขอหยุดเหล้า เดือนนึงจะไม่กินเลยจะกินแค่วันเดียว จากคนที่กินทุกวัน เท่ากับปีนั้นผมกินไปแค่ 12 ครั้ง แล้ววันเดียวใน 1 เดือนกินขนาดไหน? หนุ่ม : มันกินได้ไม่เยอะครับ มันกลายเป็นว่าพอเราหยุดนานๆ แล้วเราก็ไม่ได้แกร่งเท่าเดิม พอกินนิดหน่อยก็เมา จน ช่วงสิ้นปีนั้นมันเป็นช่วงที่ผมไม่เคยอยากเหล้าขนาดนี้มาก่อน จำได้ว่าสิ้นปีพอดีก็เลยนัดพี่ชายมากินเหล้าที่บ้าน เตรียมเหล้าไว้อย่างดีเลย พอเหล้าเข้าปากวันนั้นรู้สึกว่าไม่อยากกินแล้ว ผมก็วางแก้วเหล้า แล้วบอกพี่ชายว่ากินต่อไปเลย ผมก็เดินขึ้นห้องเลย ตื่นเช้ามาก็ลงมากราบแม่ แล้วยกศีลข้อนี้ให้แม่ ก็เลิกมาตั้งแต่วันนั้นถึงวันนี้ แสดงว่านี่คือ 10 กว่าปีไม่เคยแตะเหล้าเลย? หนุ่ม : ไม่ๆ เลิกเหล้า เลิกบุหรี่ พี่หนุ่มก็ออกมาจากวังวนนั้น แล้วมาเริ่มสร้างวงใหม่อีกครั้ง แต่มันก็ไม่ได้เป็นอย่างที่เราคิดไว้? หนุ่ม : คือตอนเป็นวงกะลายุคแรก ผมจะบอกว่าเป็น 10 ปีที่ขาขึ้นหมดเลย ทั้งยอดขายทั้งคอนเสิร์ต แต่พอเป็นยุคที่2 ที่มันไม่เหมือนเดิม มันเป็นเพราะว่าอย่างแรก ถ้าเกิดมานั่งวิเคราะห์ตอนนี้ คือตลาดมันเปลี่ยน จากแนวร็อกแบบไทยๆ ที่คุณชอบก็กลายเป็นอีโม เป็นอะไรก็ว่ากันไป แล้วก็ด้วยความที่เปลี่ยนสมาชิก วงกะลายุคแรกมันแข็งแรงทั้งทีม เวลามีใครออกจากวงคนที่เป็นแฟนเก่าๆ เขารับไม่ได้ มันฝ่ากระแสหลายๆ อย่าง จนแบบรู้สึกว่าเราไม่อยากทำต่อ แต่การไม่อยากทำต่อไม่ได้ท้อเหมือนตอนเป็นโรคซึมเศร้านะ แต่เหมือนเราเข้าใจชีวิตแล้วว่า อ่อ...มันคงเป็นแบบนี้สินะ ที่นักร้องรุ่นพี่เขาออกเทปได้ประมาณกี่ปีๆ แล้วมันต้องหายออกจากวงการ เราคิดว่าตอนนั้นน่าจะหมดเวลาของเราแล้ว? หนุ่ม : ใช่ครับ จากคนดูเป็น 10,000 อันนี้น้อยสุด 8 คน? หนุ่ม : จริงๆ 8 คนครับ มีอยู่ที่นึง ร้านน่าจะจุคนสัก 20,000 คน แต่มีคนแค่ 8 คนเกาะอยู่หน้าเวที เราก็เล่นอย่างเต็มที่เลย วันนั้นตอนอยู่บนเวทีเราทำยังไงให้มันสนุก? หนุ่ม : ผมทำให้มันสนุกได้ ผมยังรู้สึกเหมือนเดิมว่าคนมากคนน้อย ผมเล่นให้สนุกได้ แต่ว่า ที่มันไม่สนุกมันไม่ใช่ตอนอยู่บนเวที ตอนที่มันลงมาข้างล่างต่างหาก เหมือนเรารู้ตัวกับ 8 คนวันนั้น เราห้ามความรู้สึกไม่ได้ ที่เรารู้สึกว่ามันหมดแล้ว แล้วตอนไหนที่บอกว่าไม่เอาแล้วจะไปเลี้ยงเป็ดแล้ว? หนุ่ม : ตอนปล่อยเพลงไม่เห็นฝุ่นไปแล้ว คือเพลงนี้ดีทั้งยอดขายดีทั้งอะไรหมดเลย แต่มันสวนทางกับงานจ้าง พอเราเปลี่ยนวง งานจ้างมันก็ไม่ดี แล้วผมก็เลยบอกเพื่อนๆ ในวงว่า ผมแต่งเพลงไว้เพลงนึง ชื่อเพลง ทำใจให้ชิน จะเป็นเพลงสุดท้ายนะ คือวงใหม่ที่เพิ่งทำ เพิ่งจะปล่อยซิงเกิลไปซิงเกิลเดียวเอง ผมบอกเขาว่าถ้าเพลงนี้ไม่ดังผมเลิกละ ไปเลี้ยงเป็ดแล้วก็พูดไปขำๆ กับเพื่อน แต่มันดันดัง แล้วถ้าวงใหม่ดัง แล้วทำไมผันตัวมาเป็นศิลปินเดียว? หนุ่ม : พอวันนึงเวลาเราเดินทางไปเรื่อยๆ เราจะรู้สึกได้ว่าเราไม่ได้มีเป้าหมายเดียวกัน คือวันที่รวมกันวันแรกเราเห็นแก้วน้ำสีเดียวกัน แต่พอทำไปเรื่อยๆ ทุกคนก็มีความคิดที่ต่างกัน รู้สึกว่าพักดีกว่า แต่เราก็ยังเดินทางในสายดนตรีของเราต่อ? หนุ่ม : ใช่ครับ ยังโอเคไหมที่เราใช้คำว่าหนุ่ม กะลา ในฐานะที่เราออกมาแล้ว? หนุ่ม : จริงๆ ผมโอเคที่ใช้หนุ่ม กะลา ถ้าสิ่งที่ไม่โอเคเลยอย่างนึงที่ผมไม่ค่อยพูด จริงๆ แล้วผมเสียใจทุกครั้ง คิดถึงชื่อกะลาที่ผมต้องจบมันลง วันที่ประชุมกับเพื่อน แล้วบอกเพื่อนว่าเราจะจบวงนะ ผมขอลาออก แต่ผมจะไม่ใช้ชื่อกะลาแล้ว ผมยังเจ็บปวด เพราะผมรู้สึกว่า ถ้าในวงที่เป็นรุ่นเดียวกัน บิ๊กแอส บอดี้ หรืออะไรก็ตามแต่ วงกะลาเป็นวงเดียวที่ไม่มีคอนเสิร์ตใหญ่ ผมเหมือนหวังไว้มากว่าอยากให้วงนี้ไปได้ไกลมากกว่านี้ แล้วพอวันนั้นวันที่เราเอ่ยปากคำนี้ เราเลยรู้สึกว่าเหมือนเราพามันไปไม่ถึง จบวงกะลาแล้วผมก็บอกเพื่อนว่า ไม่มีวงกะลายุค 3 อะไรอีกแล้ว พอแค่นี้ ก็เป็นหนุ่ม กะลา เลย พอมาเป็นศิลปินเดียวเป็นยังไงบ้าง เห็นว่าปล่อยมา 3 เพลง? หนุ่ม : ตอนช่วงแรกไม่ดีเลยครับ แบบแป้กอ่ะครับ คือก่อนจะมาเป็นนักร้องเดี่ยว ผมไม่ได้คาดหวังว่าผมจะดังอยู่แล้ว เพราะว่าเราเข้าใจอยู่แล้วว่าคนที่เป็นวงแล้วสำเร็จมา พอออกเดี่ยว เราจะเห็นอยู่แล้วว่าในเมืองไทย มันแทบเป็นไปไม่ได้อยู่แล้วออกเดี่ยวแล้วดังเท่าวง เราเตรียมใจเรื่องนี้ไว้แล้ว แต่เราไม่คิดว่าเพราะออกจริงมันเละกว่านั้นอีก ช่วงนั้นเงินเหลือน้อยมากเลยหรอ? หนุ่ม : ตอนเป็นวงกะลายุค 2 ผมไม่เคยทำงานแล้ว ซับพอร์ตรายจ่ายของที่บ้าน แต่มันเป็นเงินที่เราเก็บมาจากกะลายุคแรก มันก็ค่อยๆ ใช้ไปเรื่อยๆ จนพอจะออกเดี่ยวก็แทบจะไม่เหลือแล้ว ก็แบกทุกอย่างในบ้านมา 5-6 ปี เห็นบอกมีบางวันแท็กซี่ขึ้นไม่ได้ต้องไปรถไฟใต้ดิน? หนุ่ม : คือมันมีอยู่ครั้งนึงมันเป็นภาพที่แฟนเพลงถ่ายหน้าตึกแกรมมี่ ผมกำลังกลับจากตึก เพราะว่าเข้ามาตึกเหมือนจะมาคุยเรื่องทำเดี่ยว แต่ว่าด้วยสัญญาอะไรบางอย่างกับวงเก่ามันยังทำไม่ได้ แล้ววันนั้นจำได้ว่าคือหมดหวัง งานจ้างก็รับไม่ได้ในฐานะเดี่ยว หรืออะไรก็ตามแต่ ก็เดินออกจากตึกแล้วแฟนคลับ ถ่ายรูปนั้นได้พอดี ผมกำลังเดินข้ามจากฝั่งนี้ไปอีกฝั่งนึง เพื่อไปนั่งรถไฟใต้ดินไปหาแฟน แฟนมีรถ นั่นคือวันที่หมดทุกอย่าง คือตอนเราเดินเข้ามาเรารู้สึกว่าถ้าเรามาคุยกับผู้ใหญ่ ออกไปเราต้องได้รับงานแล้วแน่ เราต้องได้ทำนู่น ทำนี่ แต่พอเข้ามามันไม่เป็นอย่างนั้น ณ ตอนนั้นจะเรียกว่าจุดต่ำสุดของชีวิตก็ว่าได้? หนุ่ม : ครับ แต่หนุ่มก็ได้ทำอย่างนึงคือเปลี่ยนชีวิตเลยคือ? หนุ่ม : หลังจากวันนั้นผมก็มีแรงฮึดอีกฮึดนึง ผมรู้สึกว่าไม่เป็นไร ผมมีความเชื่อเรื่องนึงว่า ระหว่างที่เรารอผมจัดถักทอใบเรือของตัวเองให้ใหญ่ที่สุด ถ้าลมและโอกาสมาเมื่อไหร่เรือผมจะแล่นไปไกลมาก ก็เลยเริ่มเปลี่ยนตัวเอง เริ่มมาวิเคราะห์ว่า 10 กว่าปีที่ผ่านมา คือพยายามทำอะไรแล้วมันไม่สำเร็จก็เปลี่ยนซะ ถ้าจำไม่ผิดไปบวชด้วยใช่ไหม? หนุ่ม : บวชนี่ตอนที่ปล่อยเพลง ปล่อยมือฉัน มาแล้ว คือในช่วงแรกปล่อยมาแล้วไม่ดัง เหมือนคนอกหักทุกวันตื่นเช้ามาดูยอดวิว แล้วเช้ามาต้องไปโปรโมทเพลง แล้วไม่อยากไป เพราะใจมันไม่ได้ พอเพลงมันปล่อยไปได้หลายๆ เดือน มันเริ่มดีขึ้น ยอดวิวมันเยอะขึ้น งานคอนเสิร์ตก็เริ่มเยอะขึ้น ทีนี้ผมตั้งใจไว้ตั้งแต่ผมบวชครั้งแรกเมื่อตอนอายุ 20 ปี ว่าถ้าผมมีความสุขมากๆ ในชีวิตผมจะบวชอีก แล้วที่ผ่านมาเกือบ 20 ปีมันบวชไม่ได้ เพราะผมไม่มีความสุข 100% ทีนี้พอเพลงมันเริ่มดี งานเริ่มเยอะขึ้น ผมพักงานเลย 1 เดือน บวช แสดงว่าตอนบวชนั้นมีความสุขที่สุดแล้ว? หนุ่ม : มีความสุขมาก เปลี่ยนตัวเองทั้งหมดจนเพลงใหม่ออกมาก็ดังตู้มเลย? หนุ่ม : หลังจากกลับมาจากบวชครับ พี่หนุ่มได้อะไรมาจากการบวช? หนุ่ม : คือผมบวชที่วัดบวร แล้วไปจำวัดที่วัดป่า อุดรฯ การไปจำวัดที่วัดป่ามันต้องนอนคนเดียวในป่า 2000 กว่าไร่ แล้วมันน่ากลัวครับ ทั้งสัตว์ที่เรากลัวมากๆ แมงมุม อะไรอย่างนี้ คือวัดที่ผมไปบวชมันมีเนื้อที่2000 กว่าไร่ มีกุฎิอยู่ 50 กว่ากุฎิ แล้วมันกระจายอยู่มันน่ากลัวมากๆ ถ้าคุณเจอผีหลอกคุณตะโกนยังไงก็ไม่ถึงอีกกุฎินึงแน่ แล้วด้วยความที่มันอยู่ในป่า มีทั้งตุ๊กแก สัตว์ มันกลัวมากๆ จนคืนนั้นความกลัวที่กลัวเหมือนคนจะบ้า มันเลยทำให้ผมคิดได้ว่าเรื่องทั้งหมดที่ผมกลัว มันเป็นเพราะว่าส่วนมากมาจากเรื่องเล่าของคนอื่น คืนนั้นผมก็เลยหลับได้ แล้วหลังจากนั้นผมสึกออกมา ผมไม่ใช่เลิกกลัวทุกๆ เรื่อง แต่ผมจัดการความกลัวของตัวเองได้ ผู้ชายคนนี้เขาเปลี่ยนทุกอย่าง แล้วเปลี่ยนไปในทางที่ดีด้วย แต่สิ่งเดียวในชีวิตที่เขาไม่เปลี่ยนคือภรรยา? หนุ่ม : ก็คบกันตั้งแต่ม.4 ถ้าตอนนี้จำไม่ผิดก็น่าจะประมาณ 27 - 28 ปี คบกันมา 14 ปีถึงแต่งงาน คุณจูนเขามีอะไรมัดใจ? หนุ่ม : ผมว่าคงไม่ใช่เรื่องของการมัดใจ ผมว่ามันเป็นเรื่องของผมกับเขาที่มันเป็นคนละขั้ว เขามีนิสัยผู้ชาย ผมมีนิสัยผู้หญิง ผมเป็นคนเก็บบ้าน จุกจิก ส่วนเขาจะแมนๆ แล้วอีกอย่างที่ทำให้อยู่กันยาวคือเราอยู่กันเหมือนเพื่อน คุยทุกอย่างที่เพื่อนสนิทคุยกันได้ หึงไหมเวลาที่หนุ่มออกคอนเสิร์ต? หนุ่ม : ตอนคบกันใหม่ใหม่มีครับ เพราะผมคบกับเขาตั้งแต่ก่อนผมเป็นนักร้องจนเป็นนักร้อง ก็มีครับ แต่คือหลังๆ ไม่มีครับ เป็นคู่ที่ไม่ต้องพยายามเลย แต่มีอยู่ 1 เรื่องที่ต้องพยายามมากๆ คือเรื่องการมีลูก? หนุ่ม : ครับ แฟนผมมีลูกยากครับ พอหลังจากแต่งงานมาสัก 10 ปี ก็พยายามทำมาตลอด แล้วก็ช่วงสัก 2-3 ปีก่อนมีลูก ผมคิดไว้อยู่แล้วว่ายังไงก็ไม่มี แต่ว่าที่ยังหาเงินให้แฟนทำตลอด ผมรู้สึกว่าถ้าเขาสบายใจแบบนั้น ผมก็ทำให้ ทำไมพี่หนุ่มถึงคิดว่ายังไงก็ไม่มี? หนุ่ม : เพราะมันผ่านมา 7 ปีแล้ว 7 ปีที่เราก็ทำอย่างเข้มข้นมากๆ มาตลอด ทำวิธีวิทยาศาสตร์ด้วย วิธีธรรมชาติด้วย หมดเงินไปเท่าไหร่? หนุ่ม : เยอะครับ เห็นบอกว่าชื่อลูกสาวก็มาจากที่เราใช้เงินจำนวนนี้แหละ? หนุ่ม : น้องมิลล์ครับ ย่อมาจาก มิลเลี่ยนครับ เห็นบอกว่าไม่ใช่ทำกิ๊ฟอย่างเดียว พึ่งไสยศาสตร์ด้วย? หนุ่ม : แฟนครับ แฟนไปที่ไหนก็ตามทั้งไทยทั้งเทศ ถ้ามีโอกาสก็จะขอพร หลังจากลูกออกมาเงินหมดไปกับแก้บน ก่อนจะมีน้องมิลล์ภรรยาเคยท้องแล้วหลุดถึง 2 ครั้งด้วยกัน? หนุ่ม : ก็เสียใจครับ ผมเห็นเลยวันที่หลุด เค้าเป็นเหมือนผู้ชายนะ แต่พอวันที่หลุดผมไม่เคยเห็นมุมนั้นของเขาเหมือนกัน ผมรู้สึกว่าเขาเศร้า เขาหมดอาลัยตายอยาก เขาไม่ดีเลย ตอนนั้นเราช่วยภรรยายังไง? หนุ่ม : ก็ช่วยปลอบโยน แล้วพูดว่าพร้อมแล้วค่อยทำใหม่ นั่นเป็นสาเหตุหนึ่งที่ผมบอกว่าผมถอดใจไปแล้ว แต่ผมยังหาเงินมาให้เขาทำอยู่เรื่อยๆ เพราะเรารู้สึกว่าเขาตั้งใจ ปลอบโยนอย่างเดียวไม่พอเห็นบอกว่าให้รถ? หนุ่ม : จริงๆ พอช่วงเขาคลอด คือผมกับแฟนไม่ได้เป็นคนขับรถอยู่แล้ว พอช่วงที่เขาท้องก็เหมือนแบบเสิร์ฟให้เขา คือเหมือนกลัวหลุด เพราะว่าเขาต้องขับรถไปทำงานด้วย นอกจากรถแล้วมีเสิร์ฟอะไรบ้าง? หนุ่ม : ก็มีคนขับรถ แต่มีสิ่งหนึ่งที่ผมทำให้ ก็คือนอกจากรถจริงๆ มีรถเข็นคันนึงให้ ผมกับแฟนเป็นคนชอบเดินห้าง เดินทำไมไม่รู้อ่ะ แต่ว่าเข็นให้ ถ้าอยากไปจริงๆ เดี๋ยวเขียนให้ตลอด หนุ่ม กะลา เป็นพ่อแบบไหน? หนุ่ม : ลุยๆ ครับ เลี้ยงลุยๆ คือตอนได้ลูกสาวผมเลือกครับ ตอนผสมออกมาแล้ว มีไข่อยู่ 3 ใบ มีผู้หญิง 2 ผู้ชาย1 ผมเจาะจงเลยว่าผมจะเอาผู้หญิง ผมชอบเด็กผู้หญิงมาก แต่พอมีลูกผู้หญิงแล้วผมจะเลี้ยงลุยๆ หน่อย ลูกผมล้มหรืออะไรเนี่ยผมไม่โอ๋ ผมบอกคนในบ้านว่าไม่ต้องสปอยล์มาก เพราะว่าข้างนอกมันโหดร้ายกว่าในบ้านเยอะ อยากให้เขาเข้มแข็งตั้งแต่ข้างในก่อน ทีมงานบอกว่าหนุ่มบูชาทุกอย่าง? หนุ่ม : ก็เป็นคนมีความเชื่อครับ จริงๆก็นับถือพระพิฆเนศ สายเทพทั้งหมดทุกๆ องค์ แล้วก็มีองค์พญานาค มีเท้าเวสสุวรรณ มีพญาครุฑ อื่นๆ อีกเยอะ หลังๆ ผมชอบไปหาพระสมัยอยุธยาที่เขาขุดได้ เริ่มมีของขลังที่เป็นตะกรุดจากงู จากอะไรอย่างนี้ ชอบ พี่หนุ่มเคยเจออิทธิฤทธิ์อะไรไหม? หนุ่ม : จริงๆ ผมเป็นคนไม่ค่อยขอ คือเหมือนไว้เป็นที่พึ่งเฉยๆ แต่ก็เคยมีบ้าง อย่างเช่น ขอสมเด็จพระเจ้าตาก คือถ้าช่วงไหนที่ผมรู้สึกหนักจริงๆ แล้วเจอคนไม่ค่อยดี ผมจะขอ ถ้าเขาดีไม่จริงฟันให้ผม สายมูที่ว่าซื้อบ้านก็ต้องเรียกซินแส? หนุ่ม : ถ้าเกิดเข้าไปซื้อบ้านก็โทรหาซินแสก่อนเลย ส่งบ้านเลขที่ไปเลย แล้วพอตกลงจะเอาหลังนี้แล้วก็ให้ซินแสเข้ามาดูทุกอย่างตอนแต่งบ้าน คอนเสิร์ตกะลามีคนตีกันตลอด บางจังหวัดเขาไม่ให้พี่หนุ่มเข้านะ? หนุ่ม : คือมันมีอย่างนี้ครับบางจังหวัดเขาห้ามวงร็อกไม่กี่วงสัก 4-5 วง ถ้าจัดงานอะได้ แต่ถ้า 4-5 วงนี้เขาห้าม ที่เขาห้ามไม่ใช่อะไรนะ เพราะวงพวกนี้ไปแล้วคนดูเยอะ แล้วก็ตีกัน หนุ่มเคยเห็นแฟนเพลงโดนแทง? หนุ่ม : เคยครับ ตอนเป็นวงกะลา ผมว่า 90% ของการเล่นคอนเสิร์ตเนี่ย คือตีกันระเบิดเลยครับ แต่ถ้าให้ยกสักเหตุการณ์หนึ่ง คือไปเล่นคอนเสิร์ตแล้วก็ร้องเพลงอยู่ หน้าเวทีเลย ใครไม่รู้เดินมาแทง แล้วเหมือนล้มลง แล้วเพื่อนของคนที่โดนแทงเหมือนมาช้อนให้ แล้วช่วยออกไป ก็ตาย เห็นว่าอีกจังหวัดที่นั่งมอเตอร์ไซค์มาแล้วโดนแทง? หนุ่ม : ก็คล้ายๆ แบบนี้ครับ ตีๆ กัน พอไปข้างนอกงานแล้วเห็นเด็กผู้ชายขี่มอเตอร์ไซค์ เด็กผู้หญิงนั่งท้าย 2 คน แล้วมีคนเอามีดยาวๆ มาแทง แทงจากเด็กผู้หญิงข้างหลังถึงเด็กผู้หญิงคนกลาง แทงเหมือนลูกชิ้น แล้วร่วงไปพร้อมกัน คือผมมองดูจากบนโรงแรมแล้วเห็น ติดตามชมคำสัมภาษณ์แบบเต็มๆ ได้ในรายการ คุยแซ่บShow ทุกวันจันทร์-วันศุกร์ เวลา13.05-14.05 น. ทางช่อง one31 Facebook Page : คุยแซ่บShow รับชมย้อนหลังได้ที่ Youtube Channel : Orange Mama",https://www.naewna.com/entertain/613112,2021_11_02
'ป้าเป้า'ไม่รอด! อัยการยื่นฟ้องพร้อมพวกร่วมชุมนุมอนุสารีย์ชัยฯ11 สิงหาฯ,"อัยการฟ้องแล้วป้าเป้ากับพวก 200 คน ร่วมชุมนุม11 สิงหาไล่ล่าทรราชมีพร้อมทั้งรถยนต์ ติดเครื่องเสียง จักรยานยนต์ ที่อนุสาวรีย์ชัยฯ ก่อนศาลให้ประกันตัวโดยไม่ต้องวางหลักทรัพย์ หากผิดสัญญาประกันสั่งปรับเงิน วันที่ 2 พ.ย.64 ที่ศาลอาญาถ.รัชดาภิเษก พนักงานอัยการสำนักงานคดีอาญา 3 เป็นโจทก์ ยื่นฟ้อง นางวรวรรณ หรือ ป้าเป้า แซ่อั้ง อายุ 67 ปี แนวร่วมกลุ่มการเมืองกับพวกรวม 8 คน เป็นจำเลย ในความผิดฐาน ร่วมกันมั่วสุมกันตั้งแต่ 10 คนขึ้นไปใช้กำลังประทุษร้าย ขู่เข็ญว่าจะใช้กำลังประทุษร้าย หรือกระทำการอย่างหนึ่งอย่างใดให้เกิดการวุ่นวายขึ้นในบ้านเมือง โดยผู้กระทำความผิดคนหนึ่งคนใดมีอาวุธ และเมื่อเจ้าพนักงานสั่งผู้ที่มั่วสมเพื่อกระทำความผิดตามมาตรา 215 ให้เลิกไปผู้ใดไม่เลิก ร่วมกันต่อสู้หรือขัดขวางเจ้าพนักงานในการปฏิบัติการตามหน้าที่ โดยใช้กำลังประทุษร้ายหรือขู่เข็ญว่าจะใช้กำลังประทุษร้าย โดยมีหรือใช้อาวุธและโดยร่วมกระทำความผิดด้วยกันตั้งแต่ 3 คนขึ้นไปร่วมกันจัดกิจกรรมรวมกลุ่มของบุคคลที่มีจำนวนรวมกันมากกว่า 5 คนในพื้นที่ที่มีประกาศหรือคำสั่งกำหนดเป็นพื้นที่ควบคุมสูงสุดและเข้มงวดร่วมกันชุมนุมหรือทำกิจกรรมที่มีความเสี่ยงต่อการแพร่โรค ในพื้นที่ที่มีประกาศหรือคำสั่งกำหนดเป็นพื้นที่ควบคุมสูงสุดและเข้มงวด โดยอัยการโจทก์ระบุพฤติการณ์ความผิดสรุปว่า เมื่อวันที่ 11 ส.ค.64 จำเลยทั้งแปดกับกลุ่มผู้ร่วมชุมนุมประมาณ 200 คนร่วมจัดกิจกรรม 11 สิงหา ไล่ล่าทรราช ซึ่งมีผู้ร่วมชุมนุม รถยนต์ รถยนต์พร้อมเครื่องขยายเสียง รถจักรยานยนต์ ที่บริเวณ ถ.ราชวิถี วงเวียนอนุสาวรีย์ชัยสมรภูมิ แขวงถนนพญาไท เขตราชทวี กรุงเทพฯ อันเป็นเขตพื้นที่ควบคุมสูงสุดและเข้มงวด โดยมีการลงมาเดินบนถนนทำกิจกรรมเผาหุ่นฟาง กล่าวปราศรัยวิจารณ์รัฐบาลเรื่องจัดหาวัคซีนป้องกันการระบาดโควิด-19 และโจมตีการปฏิบัติหน้าที่ของตำรวจในการใช้มาตรการดำเนินการจับกุมและสลายการชุมนุม ฯ ซึ่งการรวมกลุ่มลักษณะปิดกั้นการสัญจรไปมา และมีการขว้างปาวัตถุสิ่งของใส่เจ้าหน้าที่ตำรวจควบคุมฝูงชนระหว่างที่ข้อกำหนด ประกาศ คำสั่งที่นายกรัฐมนตรีกำหนดขึ้นตามประกาศสถานการณ์ฉุกเฉินในทุกท้องที่ทั่วราชอาณาจักรดังกล่าวมีผลบังคับใช้ ศาลประทับฟ้องคดีไว้พิจารณาเป็นคดีหมายเลขดำ อ.2693/2564 และนัดสอบคำให้การต่อไป ต่อมาจำเลยทั้งหมดได้ยื่นคำร้องขอปล่อยชั่วคราว ศาลพิจารณาแล้วอนุญาตให้ปล่อยชั่วคราวจำเลยที่ 1-3 หากผิดสัญญาประกันปรับคนละ 70,000 บาท ส่วนจำเลยที่ 4-8 อนุญาตให้ปล่อยชั่วคราวหากผิดสัญญาประกัน ปรับคนละ 35,000 บาท โดยจำเลยทั้งหมดไม่จำต้องวางหลักประกัน เนื่องจากตั้งแต่ชั้นฝากขังจำเลยทั้งหมดไม่หลบหนี ประกอบกับอัยการโจทก์ไม่คัดค้านการปล่อย จึงมีความเสี่ยงที่จำเลยจะหลบหนีน้อย -001",https://www.naewna.com/local/613105,2021_11_02
เช็กเลย! ‘โควิดกรุงเทพฯ’ 50 เขตวันนี้ 10 อันดับสูงสุด ‘สายใหม่’นำโด่ง-รอด 1 เขต,วันที่ 2 พฤศจิกายน 2564 กรุงเทพมหานคร โดยสำนักงานประชาสัมพันธ์ รายงานจำนวนผู้ป่วยรายเขตที่มีที่อยู่ในพื้นที่กรุงเทพฯ รวม 50 เขต มีผู้ติดเชื้อ 609 ราย อยู่ระหว่างติดตามที่อยู่ขณะป่วย 18 ราย โดย 10 อันดับเขตที่มีผู้ติดเชื้อสูงสุด คือ 1.สายไหม 45 ราย 2.ประเวศ 41 ราย 3.สวนหลวง 33 ราย 4.จตุจักร 26 ราย 5.บางเขน 25 ราย 6.มีนบุรี 25 ราย 7.บางกอกน้อย 21 ราย 8.คลองสามวา 19 ราย 9.บางกะปิ 19 ราย และ 10.พระโขนง 19 ราย ส่วนเขตที่ไม่พบผู้ติดเชื้อรายใหม่มี 1 เขตคือ ป้อมปราบศัตรพ่าย 0 ราย,https://www.naewna.com/local/613117,2021_11_02
โจรใต้เหิมหนัก! ซุ่มยิงตร.ศรีสาครจุดไฟเผารถ-จนท.ทำลายระเบิดเจ็บ2นาย,คนร้ายซุ่มยิงตำรวจศรีสาครแล้วจุดไฟเผารถและวางวัตถุต้องสงสัย เมื่อเวลา 13.40 น.วันที่ 2 พฤศจิกายน 2564ศูนย์วิทยุ สภ.ศรีสาคร จ.นราธิวาส รับแจ้ง มีเหตุคนร้ายยิงตำรวจ ได้รับบาดเจ็บ 2 นาย และเผารถยนต์ เหตุเกิด บ.ตามุง ม.2 ต.เชิงคีรี อ.ศรีสาคร จว.นราธิวาส บนถนนสาย ศรีสาคร ลาโล๊ะ จึงรายงานให้พ.ต.อ.ฉลอง รัตนภักดีผกก.ซักถาม 1 รรท.ผกก.สภ.ศรีสาคร สภ.ศรีสาคร พร้อมด้วยกำลังตำรวจ ทหารและฝ่ายปกครอง พร้อมประสานรถดับเพลิงรุดที่เกิดเหตุ พบเพลิงกำลังลุกไหม้รถยนต์ แต่ไม่สามารถเข้าไปดับไฟในทันทีเนื่องจากคนร้ายนำวัตถุต้องสงสัยในที่เกิดเหตุ จากการสอบสวนทราบว่า พงส.สภ.ศรีสาครและพลขับ ขณะกลับจากนำผู้ต้องหาฝากขังศาล จว.นราธิวาส มาถึงที่เกิดเหตุ มีคนร้ายไม่ต่ำกว่า 6 คน แบ่งเป็น 2 ชุด โดยชุดแรกใช้อาวุธปืนยิงใส่จำนวนหลายชุด จากนั้นคนร้ายชุดที่ 2 เข้ามาเพื่อยิงซ้ำ แต่เจ้าหน้าที่ตำรวจได้วิ่งออกจากรถ จากนั้นคนร้ายได้จุดไฟเผาและวางวัตุถุต้องสงสัยเพื่อล่อเจ้าหน้าที่เข้าไปแต่เจ้าหน้าที่ชุด EODได้ทำการยิงทำลาย เป็นเหตุให้ ร.ต.อ.สิงหา วสันหิรัญกิจ พงส.สภ.ศรีสาครได้รับบาดเจ็บบริเวณขา และ ส.ต.อ.อัซรี หมัดหลีได้รับบาดเจ็บบริเวณแขน พลเมืองดีนำตัวส่ง รพ.ศรีสาคร ซึ่งขณะนี้ทางฝ่ายความมั่นคงได้สนธิกำลังเข้าพิสูจย์ทราบใกล้ที่เกิดเหตุในรัสมีโดยรอบเพื่อติดตามกลุ่มคนร้ายกลุ่มนี้แล้ว -001,https://www.naewna.com/local/613119,2021_11_02
อย่ายกระดับ! 'พี่ดี้'ชี้ทำผิดไม่ใช่คิดต่าง  นักโทษอาญาไม่ใช่นักโทษการเมือง,วันที่ 2 พฤศจิากยน 2564ดี้ นิติพงษ์ ห่อนาค นักแต่งเพลงชื่อดัง โพสต์ข้อความในเพจเฟซบุ๊ก Nitipong Honark ระบุว่า ทำผิด(กฎหมาย)ไม่ใช่คิดต่าง นักโทษอาญาไม่ใช่นักโทษการเมือง อย่ายกระดับ ไม่รักอย่าย่ำยีใจกัน,https://www.naewna.com/likesara/613126,2021_11_02
สวยไม่แพ้ที่ใด! เดินป่าชม 'ป่าหินปล่องช่องส่องแสง-หินหน้าวานร' ที่ 'เขาน้ำพุ' พิษณุโลก,ช่วงนี้สถานที่ท่องเที่ยวเริ่มกลับมาคึกคักอีกครั้ง หลังจากรัฐบาลได้ประกาศเปิดประเทศ และสามารถท่องเที่ยวได้ตามมาตรการป้องกันโควิด คือ ฉีควัคซีนแล้ว2เข็ม ทำให้สถานท่องเที่ยวมีนักท่องเที่ยวต่างเดินทางไปเที่ยวชมธรรมชาติกันอย่างต่อเนื่อง โดยเฉพาะที่ อ.เนินมะปราง จ.พิษณุโลก มีสถานที่ท่องเที่ยวหลายแห่ง อาทิ ภูเขาหินปูน และธรรมชาติต่างๆ สวยงาม นอกจากนี้ยังมีแหล่งท่องเที่ยวที่ธรรมชาติสร้างสรรค์ผลงานที่น่าอัศจรรย์ ที่ให้นักท่องเที่ยวได้ชม โดยในวันนี้กลุ่มท่องเที่ยวไทยไปชมภู นำโดยนายบุญสืบ เผือกอ่อน ประธานกลุ่มฯ ได้พาผู้สื่อข่าวไปสำรวจแหล่งท่องเที่ยวใหม่อีกแห่งหนึ่งที่ไม่ไกลจากชุมชนบ้านชมพู อ.เนินมะปราง จ.พิษณุโลก นั่นคือ ภูเขาน้ำพุ เขตพื้นที่ป่าชุมชน ที่มีลักษณะเหมือนป่าไผ่ สลับกับหินปูนรูปทรงต่างๆ สวยงาม บางจุดก็เป็นลักษณะกำแพงยาวขึ้นไปบนภูเขา บางจุดก็มีหินรูปทรงเหมือนช่องประตูลมขนาดต่างๆ บางจุดก็มีลักษณะเป็นแท่งๆ บางจุดก็มีลักษณะหน้าพญาวานร ขนาดใหญ่ ที่หลายคนเห็นแล้วต้องถ่ายรูปไว้ นอกจากนี้ยังมีจุดท่องเที่ยวสำคัญที่น่าสนใจและตื่นตาตื่นใจแก่นักท่องเที่ยวเป็นอย่างมาก นั่นคือ จุดชมผาปล่องช่องแสง ที่มีลักษณะเหมือนหินปูน ที่ถูกตัดแยกเป็น2ท่อน ซึ่งอาจเป็นการตัดจากน้ำที่ไหลเป็นเวลานานจากเกิดเป็นช่อง สูงกว่า30เมตร หากมีฝนตกลงมาก็จะเป็นน้ำตกที่สวยงาม แต่ถ้าหากไม่มีน้ำก็จะเป็นช่องกว้างประมาณ7เมตร หากมีแสงจากพระอาทิตย์ส่องลงมา ก็จะเป็นลำแสง ที่สวยงามมากทีเดียว ซึ่งเป็นจุดอUnseenอีกแห่งหนึ่งของ ต.ชมพู อ.เนินมะปราง ที่ธรรมชาติสรรสร้างได้อย่างลงตัว นายบุญสืบ เผือกอ่อน ประธานกลุ่มท่องเที่ยวไทยไปชมภู กล่าวว่า ภูเขาน้ำพุ เป็นเขตพื้นที่ป่าชุมชน ชาวบ้านสามารถใช้ประโยชน์จากการหาของป่าได้ โดยเฉพาะหน่อไม้ และที่แห่งนี้ มีลักษณะป่าไผ่ สลับกับป่าหินที่มีรูปทรงต่างๆ สวยงาม จนมาเมื่อเดือนที่ผ่านมาชาวบ้านที่หาของป่า ก็ได้เห็นหินคล้ายหน้าพญาวานร ก็โพสต์ลงโซเซียส ก็มีนักท่องเที่ยวมาเที่ยวชมกัน และล่าสุดตนและสมาชิกกลุ่ม ได้สำรวจพื้นที่เขาน้ำพุเพิ่มเติม ก็พบหินที่มีลักษณะแตกเป็น2ชิ้น เป็นช่อง ที่รับแสงจากพระอาทิตย์ โดยเฉพาะช่วงเวลา10.00-12.00น. อย่างสวยงาม บริเวณหินก็มีลักษณะเป็นหินดิน ลักษณะคลื่นสวยงาม ซึ่งนักท่องเที่ยวสามารถไปถ่ายรูปกันได้เช่นกัน สำหรับ การเดินทางการไม่ยาก ใช้เวลาเดินทางประมาณ30-40นาที ระยะทางประมาณ2กม. เท่านั้น ก็สามารถเที่ยวชมป่าหินสลับป่าไผ่ และธรรมชาติที่สวยงาม ถูกสร้างสรรค์มาได้อย่างลงตัว โดยหากนักท่องเที่ยวสนใจก็สามารถติดต่อได้ที่ตนเองได้ เบอร์โทร085-7374528. -008,https://www.naewna.com/likesara/613124,2021_11_02
โฆษกรัฐบาลค้านเพื่อไทยเล็งแก้ ม.112  ชี้อย่าหวังผลทางการเมืองอย่างเดียว,รัฐบาล ค้าน พท.เล็งแก้ ม.112 ชี้ขนาดมีก็ยังกล้าจาบจ้วงสถาบันฯ วอนอย่าดำเนินการอะไรที่หวังผลทางการเมืองเพียงอย่างเดียว แจงใครไม่ได้ทำผิดย่อมไม่ได้รับผลกระทบ วันที่ 2 พฤศจิกายน 2564 นายธนกร วังบุญคงชนะ โฆษกประจำสำนักนายกรัฐมนตรี กล่าวถึงกรณีที่พรรคเพื่อไทยเตรียมรับฟังความคิดเห็นประชาชน เพื่อแก้ไขปัญหาการใช้กฎหมายลิดรอนสิทธิขั้นพื้นฐาน ซึ่งมีบางกลุ่มเสนอให้มีการยกเลิกกฎหมายอาญามาตรา 112 ด้วยว่า ที่ผ่านมากระบวนการยุติธรรม หรือแม้แต่ตัวกฎหมายต่างๆ ไม่ได้จำกัดการแสดงความคิดเห็นของประชาชน เพียงแต่การแสดงความคิดเห็นใดๆ นั้น ต้องอยู่ในขอบเขตที่เหมาะสมด้วย จะอ้างแต่ว่าควรมีเสรีภาพทางความคิดอย่างเดียวนั้นคงไม่ได้ ส่วนที่ระบุว่าทำให้เกิดความขัดแย้งแตกแยกในสังคมที่รุนแรงมากขึ้นนั้นก็คงไม่ใช่ แต่เป็นเพราะที่ผ่านมามีนักการเมืองบางกลุ่ม ซึ่งแทนที่จะห้ามปรามการชุมนุมที่ใช้ความรุนแรง ทำลายทรัพย์สินราชการ และจาบจ้วงสถาบันฯ แต่กลับออกมาให้สัมภาษณ์ลักษณะคล้ายๆ ว่าเห็นด้วยกับกลุ่มผู้ชุมนุมใช่หรือไม่ หรือแม้แต่การใช้เอกสิทธิ ส.ส.ช่วยประกันตัวแกนนำผู้ชุมนุมที่จาบจ้วงสถาบันฯ เป็นการกระทำที่สร้างความแตกแยกมาตลอด อย่าพยายามแบ่งแยกประชาชนเลย ทุกคนล้วนเป็นคนไทยด้วยกัน ควรจะมีความสามัคคีเพื่อประเทศชาติและประชาชน นายธนกร กล่าวอีกว่า หากพรรคเพื่อไทยต้องการที่จะแก้กฎหมายบางเรื่อง ก็สามารถดำเนินการได้โดยการนำข้อเสนอแนะต่างๆ เข้าสู่กระบวนการพิจารณาของสภาฯ แต่ไม่ใช่การออกไปผสมโรงด้วยกับผู้ชุมนุมเหมือนที่ผ่านมา อย่างไรก็ตาม ตนไม่เห็นด้วยกับพรรคเพื่อไทยแน่นอน หากจะมีการแก้ไขมาตรา 112 ด้วย เพราะที่ผ่านมาขนาดว่ามีมาตรา 112 ยังมีการชุมนุมที่แกนนำจาบจ้วงสถาบันขนาดนี้ แล้วนับประสาอะไรกับการที่ไม่มีมาตรา 112 ดังนั้น ไม่อยากให้พรรคเพื่อไทยดำเนินการอะไรโดยหวังผลทางการเมืองเพียงอย่างเดียว เชื่อว่าคนไทยที่รักสถาบันหลายคนคงรับไม่ได้ ที่สำคัญ คนที่ไม่ได้ทำอะไรผิดนั้นก็ย่อมจะไม่ได้รับผลกระทบอะไรอยู่แล้ว มาตรา112มีไว้เพื่อปกป้องสถาบันพระมหากษัตริย์เช่นเดียวกับประชาชนทั่วไปที่มีกฏหมายหมิ่นประมาทคุ้มครอง ทางที่ดีพรรคเพื่อไทยควรเสนอแนะเรื่องการบริหารบ้านเมืองน่าจะดีกว่าการมาเสนอแก้ไขกฎหมายที่จะมีผลกระทบต่อสิ่งที่คนไทยรัก เคารพ และศรัทธา อ่านข่าวที่เกี่ยวข้อง :พท.พลิ้วแล้ว! ยังไม่ประกาศจุดยืนแก้ม.112 อ้างต้องฟังเสียงสังคมรอบด้าน,https://www.naewna.com/politic/613131,2021_11_02
มาแล้ว! สเปอร์สประกาศแต่งตั้ง'คอนเต้' นั่งกุนซือคนใหม่เป็นทางการ,"วันที่ 2 พฤศจิกายน 2564 ท็อตแน่ม ฮอตสเปอร์ ทีมในศึกพรีเมียร์ลีก อังกฤษ ประกาศตั้ง อันโตนิโอ คอนเต้ เข้ามาเป็นผู้จัดการทีมคนใหม่อย่างเป็นทางการ โดยกุนซือวัย 52 ปี เซ็นสัญญาเป็นเวลา 18 เดือน หรือจนถึงเดือนมิถุนายนปี 2023 พร้อมออฟชั่น 1 ปี จะได้ค่าเหนื่อย 290,000 ปอนด์ต่อสัปดาห์ หรือตกอยู่ประมาณ 15 ล้านปอนด์ต่อปี โดยเข้ามาทำหน้าที่แทน นูโน่ เอสปิริโต้ ซานโต กุนซือคนก่อน สำหรับ คอนเต้ พร้อมทีมงานคาดว่าจะลงคุมซ้อมทันทีที่ศูนย์ฝึกเอนฟิลด์ ก่อนพา สเปอร์ส เปิดบ้านรับการมาเยือนของ วิเทสส์ ในศึก ยูฟ่ายูโรปาคอนเฟอเรนซ์ลีก วันพฤหัสบดีที่ 4 พฤศจิกายน ต่อด้วยเกมบุกไปเยือน เอฟเวอร์ตัน ในศึกพรีเมียร์ลีก วันอาทิตย์ที่ 7 พฤศจิกายนนี้",https://www.naewna.com/sport/613135,2021_11_02
เอสซีบี เอกซ์ ควัก 1.78 หมื่นล้าน เข้าเป็นผู้ถือหุ้นใหญ่'บิทคับ ออนไลน์',"กลุ่มเอสซีบี เอกซ์ เดินหน้าขับเคลื่อนยุทธศาสตร์ยานแม่ ประกาศเข้าลงทุนใน บริษัท บิทคับ ออนไลน์ จำกัด (Bitkub Online Co., Ltd.) ผ่านการเข้าซื้อหุ้นสามัญในสัดส่วนร้อยละ 51 ของจำนวนหุ้นทั้งหมดจากบริษัท บิทคับ แคปปิตอล กรุ๊ป โฮลดิ้งส์ จำกัด (Bitkub Capital Group Holdings Co., Ltd.) คิดเป็นมูลค่ารวมประมาณ 17,850 ล้านบาท โดยมี บริษัทหลักทรัพย์ ไทยพาณิชย์ จำกัด (SCBS) เป็นผู้ถือหุ้นใหญ่ รับหน้าที่ผลักดันและทำงานร่วมกับ Bitkub ในการเป็นพันธมิตรทางธุรกิจในการสร้างธุรกิจร่วมกัน รวมถึงสร้างระบบนิเวศทางด้านสินทรัพย์ดิจิทัล (Digital Asset Ecosystem) ที่มี Digital Asset Exchange เป็นหนึ่งในโครงสร้างพื้นฐานสำคัญของ Ecosystem ในระดับประเทศให้มีความแข็งแกร่งและเติบโตต่อไป ทั้งนี้ การเข้าทำธุรกรรมการซื้อขายหุ้นจะอยู่ภายใต้การปฏิบัติตามหลักเกณฑ์ของหน่วยงานกำกับดูแลที่เกี่ยวข้อง เช่น ธนาคารแห่งประเทศไทย สำนักงานคณะกรรมการกำกับหลักทรัพย์และตลาดหลักทรัพย์ โดยมีเงื่อนไขว่าผลการสอบทานธุรกิจ (Due Diligence) ของ Bitkub ในส่วนที่เป็นสาระสำคัญต้องเป็นที่น่าพอใจ และคู่สัญญาได้ปฏิบัติตามเงื่อนไขที่ระบุในสัญญาซื้อขายหุ้นครบถ้วน โดยคาดว่าจะเสร็จสิ้นภายในไตรมาสแรกของปี 2565 นายอาทิตย์ นันทวิทยา ประธานเจ้าหน้าที่บริหาร และประธานกรรมการบริหาร บริษัท เอสซีบี เอกซ์ จำกัด (มหาชน) กล่าวว่า ในช่วง 1-2 ปีที่ผ่านมา ธุรกิจสินทรัพย์ดิจิทัลหนึ่งในธุรกิจการเงินแห่งโลกอนาคตมีการเติบโตอย่างรวดเร็ว และมีโอกาสเติบโตในระยะยาว การที่ กลุ่มเอสซีบี เอกซ์ เข้าไปลงทุนใน บิทคับ ออนไลน์ (Bitkub Online Co., Ltd.) ซึ่งให้บริการแพลตฟอร์มด้านการซื้อขายสินทรัพย์ดิจิทัลชั้นนำของประเทศไทยที่มีความน่าเชื่อถือ มีการเติบโตอย่างต่อเนื่องในช่วงที่ผ่านมา จะช่วยให้ กลุ่มเอสซีบี เอกซ์ สามารถสร้างคุณค่าใหม่ที่สามารถเติบโตในระยะยาวไปกับโลกใหม่ได้ สอดคล้องกับยุทธศาสตร์ยานแม่ SCBX ในการยกระดับสู่กลุ่มบริษัทเทคโนโลยีการเงิน สามารถตอบสนองความต้องการใหม่ของผู้บริโภค และสามารถเข้าสู่สนามการแข่งขันแบบใหม่ที่กำลังจะเกิดขึ้นโดยเร็วในอีก 3-5 ปีข้างหน้า ทั้งนี้ การเข้าลงทุนใน Bitkub กลุ่มเอสซีบี เอกซ์ ได้ขับเคลื่อนผ่านบริษัทหลักทรัพย์ ไทยพาณิชย์ จำกัด หรือ SCBS ในการเข้าซื้อหุ้นสามัญและเป็นผู้ถือหุ้นรายใหญ่ของ บริษัท บิทคับ ออนไลน์ จำกัด (Bitkub Online Co., Ltd.) ผู้นำด้านศูนย์ซื้อขายสินทรัพย์ดิจิทัลของประเทศไทย (Digital Asset Exchange) จาก บริษัท บิทคับ แคปปิตอล กรุ๊ป โฮลดิ้งส์ จำกัด ในสัดส่วนร้อยละ 51 ของจำนวนหุ้นทั้งหมด คิดเป็นมูลค่ารวมประมาณ 17,850 ล้านบาท นอกจากการลงทุนแล้วยังมีแผนที่จะพัฒนาธุรกิจสินทรัพย์ดิจิทัลด้านต่าง ๆ ผ่านโมเดลทางธุรกิจรูปแบบใหม่ร่วมกับ Bitkub ซึ่งเป็นพันธมิตรทางธุรกิจเพื่อสร้างมูลค่าเพิ่มในระยะยาว และวางรากฐานในการเข้าสู่โลกการเงินแห่งอนาคตต่อไป นายจิรายุส ทรัพย์ศรีโสภา Group CEO ผู้ร่วมก่อตั้งและประธานเจ้าหน้าที่บริหาร บริษัท บิทคับ แคปปิตอล กรุ๊ป โฮลดิ้งส์ จำกัด กล่าวว่า Bitkub ได้เดินมาถึงจุดที่เราได้กลายเป็นโครงสร้างสำคัญของเศรษฐกิจในอนาคตของประเทศไทย หรือที่เรียกว่า Digital Economy ต่อจากนี้ Bitkub ไม่ได้เป็นเพียงสตาร์ทอัพอีกต่อไป แต่กำลังจะก้าวมาเป็นโครงสร้างพื้นฐานที่จำเป็นต่อวงการการเงิน 3.0 ของประเทศไทย ในตอนนี้เราได้พา Bitkub มาถึงจุดเปลี่ยนที่สำคัญมาก และเพื่อที่จะนำ Bitkub ให้ก้าวไปสู่ระดับโลก พวกเราต้องการพาร์ทเนอร์ที่แข็งแกร่งมาเป็นกำลังเสริมให้ไปถึงได้เร็วขึ้นอย่างยั่งยืน นั่นเป็นเหตุผลที่เราจับมือร่วมกับ SCBS SCB เป็นสถาบันทางการเงินที่อยู่คู่คนไทยมายาวนานกว่า 114 ปี นอกจากนี้ยังมียุทธศาสตร์ในการที่จะปรับเปลี่ยนโครงสร้างบริษัทเป็น SCBX เพื่อรองรับการเจริญเติบโตของธุรกิจประเภทใหม่ ซึ่งสิ่งที่สำคัญที่สุด คือ Bitkub และ กลุ่มเอสซีบี เอกซ์ มีการแชร์เป้าหมาย Vision ที่เหมือนกันว่า Digital Asset มีความสำคัญต่อการพัฒนาของเศรษฐกิจต่อประเทศไทยในระยะยาว เราเชื่อมั่นอย่างยิ่งว่าเราสามารถผลักดันเศรษฐกิจไทยให้ก้าวไปสู่โลกอนาคต เป็นศูนย์กลางทางการเงินและเทคโนโลยีในระดับภูมิภาคได้ และเป็นโอกาสสำคัญที่จะสร้าง National Champion ใหม่ให้กับประเทศไทย นายจิรายุสกล่าวอีกว่า ในการร่วมมือกันครั้งนี้ การที่ กลุ่มเอสซีบี เอกซ์ โดยบริษัทหลักทรัพย์ไทยพาณิชย์ จำกัด (SCBS) เข้ามาซื้อหุ้นทั้งหมด 51% ของบริษัท บิทคับ ออนไลน์ จำกัด ที่จำนวน 17,850 ล้านบาท ที่มูลค่าบริษัททั้งหมด 35,000 ล้านบาท จากบริษัท บิทคับ แคปปิตอล กรุ๊ป โฮลดิ้งส์ จำกัด ซึ่งอันนี้เป็นการประทับตรา ยูนิคอร์น อีก 1 ตัวให้คนไทยทุก ๆ คนได้ภาคภูมิใจ",https://www.naewna.com/business/613140,2021_11_02
สาวทอมทิ้งขยะในห้อง เดือดร้อนกู้ภัยต้องจัดการเก็บไปทิ้ง ช็อกขยะเยอะเต็มห้อง,วันที่ 2 พฤศจิกายน 2564 จากกรณีมีสาวทอมเช่าหอพักแห่งหนึ่งในหมู่บ้านสินทิวา ต. สามเรือนอำเภอพระนครศรีอยุธยา จังหวัดพระนครศรีอยุธยาแล้วค้างค่าเช่า 2 เดือนและไม่กลับมาที่หอพักจนเจ้าของหอพักไปเปิดห้องดูก็ถึงกับผงะเมื่อพบขยะ ส่วนใหญ่เป็นขวดเบียร์ และพลาสติก ปัสสาวะใส่ไว้ เต็มห้องไปจนถึงห้องน้ำ ส่งกินเหม็น ไปทั่วหอพัก ตามที่เสนอข่าวไปแล้วนั้น ล่าสุด ผู้สื่อข่าว ได้เดินทางไป ที่หอพักแห่งหนึ่งในหมู่บ้านสินทิวาธานี ต.สามเรือน อ.พระนครศรีอยุธยา จ.พระนครศรีอยุธยา ไปพบกับเจ้าหน้าที่สมาคมอยุธยารวมใจหน่วยกู้ภัยอยุธยากำลังปฏิบัติหน้าที่เก็บขยะภายในห้อง หอพัก หลังจากได้รับประสานจากผู้ดูแลหอพักให้ช่วยมาเก็บ ขยะ ที่มีจำนวนมากหลังจากที่สาวทอมได้มาเช่าอยู่แล้ว ไม่จ่ายเงินค่าเช่านาน 2 เดือนก่อนทิ้งห้องหายไป นายปัญญา ชูมณี เจ้าหน้าที่สมาคมอยุธยารวมใจหน่วยกู้ภัยอยุธยา เล่าว่า ตนเองได้รับการร้องขอ ความช่วยเหลือจากผู้ดูแลหอให้มาช่วยเก็บขยะภายในห้อง จึงจัดกำลังเจ้าหน้าที่ 3 นาย พร้อมสวมชุดppeและน้ำยาฆ่าเชื้อโรคcovid-19 ทำการฉีดพ่นและเก็บขยะภายในห้องโดยส่วนใหญ่จะมี ขวดเบียร์และกระป๋อง พลาสติกกระติกน้ำจำนวนมากโดยยังพบว่าภาย ในขวด และ พลาสติกกระติกน้ำนั้น มีแต่ปัสสาวะ ใส่อยู่ทุกขวดและยังพบปัสสาวะใส่ถุงมัดทิ้งไว้อยู่ข้างที่นอน ตลอดยันในห้องน้ำ โดยแทบไม่มีทางเดินแม้แต่ชื่อนอนยังไม่มีที่จะนอนเลย มีเพียงทีวี 1 เครื่องวางอยู่บนชั้นวางทีวี เจ้าหน้าที่จึงทำการเก็บใส่ถุงขยะจำนวนกว่า 40 ถึง 50 ถุง ใส่รถเข็นทยอยลงจากชั้น 5 และชั้นล่างเพื่อนำไปทิ้ง ด้านนายเดวิทย์ แฝงสีดา อายุ 44 ปี ผู้ดูแลหอพัก เล่าว่า หลังจากที่เคยเป็นข่าวไปแล้วนั้น เพียง 1 วัน สาวทอมคนดังกล่าวได้พาแฟนสาวมาที่หอพักเมื่อวันเสาร์ที่ 30 ตุลาคม เวลาประมาณ 10.00 น. โดยมีกล้องวงจรปิดบันทึกภาพเอาไว้ แจ้งว่าจะมาเก็บขยะภายในห้องให้ตนจึงให้ขึ้นไปเก็บ หลังจากนั้นเวลาผ่านไปเกือบ 21.00 น. ตนเองเห็นว่าดึกแล้วจึงได้ บอกกับสาวทอมว่าเดี๋ยวค่อยเก็บต่อก็ได้ เกรงใจผู้ที่พักอาศัยอยู่ด้านข้าง สาวทอมคนดังกล่าวจึงบอกตนว่าเดี๋ยวพรุ่งนี้เช้าจะมาเก็บอีกรอบหลังจากนั้น ก็หายหน้าไปเลย โดยที่ไม่มาเก็บ เก็บเพียงผ้าอนามัยที่ใช้แล้ว ใส่ถุงขยะไว้เพียงไม่กี่ถุง แถมยังเอาผ้าห่มปูนอนดูทีวีกับแฟนสาว แบบไม่สะทกสะท้านความสกปรกเลย ตอนนี้กลิ่นปัสสาวะก็เหม็นโชยไปทั่วบริเวณหอพัก จึงได้โทรศัพท์สอบถาม และติดต่อหลายครั้งจนครั้งล่าสุดเมื่อช่วงวานนี้สาวทอมคนดังกล่าวบอกว่าให้แม่บ้านที่หอพักเก็บไปเลย ไม่ต้องคอย และจะจ่ายเงินค่าแรงให้ ตนเองเห็นว่าสาวทอมคนดังกล่าวบ่ายเบี่ยง และเหมือนจะไม่รับผิดชอบ จึงไม่อยากจะติดต่อแล้วจึงได้ขอแรง เจ้าหน้าที่หน่วยกู้ภัยอยุธยา มาดำเนินการเก็บขยะไม่น่าเชื่อเลยว่าจะมีขยะ ใส่ถุง ร่วม 40 ถุง ส่วนใหญ่จะเป็นปัสสาวะใส่ขวดเบียร์และ กระป๋องพลาสติก ตนเองก็ไม่เชื่อว่าสาวทอมคนดังกล่าวนั้นพักอาศัยอยู่ที่หอพักแห่งนี้มา 7 ปีแล้ว และดูท่าทางแต่งกายดีพูดจาดีดูสะอาดสะอ้านแต่ทำไมถึงมีพฤติกรรม แบบนี้สร้างความเดือดร้อน และรู้ว่าตอนนี้ก็ได้ไปเช่าหอพัก อีกแห่งหนึ่งซึ่งอยู่ไม่ไกลจากหอตนเอง ส่วนตนเองก็ไม่ได้ไปแจ้งความ แต่ก็อยากฝากไว้เป็นอุทาหรณ์สำหรับเจ้าของหอทุกหอ ให้โปรดระมัดระวังสาวทอมรายนี้และผู้เช่ารายอื่น ที่ดูลักษณะการแต่งกายดีแต่อาจจะมีจิตวิปริตชอบเก็บขยะไว้ในห้องเหมือนสาวทอมคนนี้ก็เป็นได้,https://www.naewna.com/local/613150,2021_11_02
ปชป.ประกาศย้ำจุดยืนไม่แตะม.112 สั่งจับตาพรรคที่มีแนวคิดจะแก้ไขอย่างใกล้ชิด,2 พ.ย.64 นายราเมศ รัตนะเชวง โฆษกพรรคประชาธิปัตย์กล่าวถึงการเคลื่อนไหวของพรรคการเมืองในการแก้ไขประมวลกฎหมายอาญามาตรา 112 ว่า จุดยืนเรื่อง พรรคประชาธิปัตย์ได้แสดงจุดยืนชัดเจน แล้วว่าไม่เห็นด้วยกับการแก้ไข มาตรา 112 ต่อจากนี้ก็ต้องติดตามความเคลื่อนไหวของพรรคการเมืองที่มีแนวความคิดที่จะแก้ไขมาตรา 112 อย่างใกล้ชิด ว่าจะดำเนินการอย่างไร เรื่องนี้เป็นเรื่องสำคัญของชาติบ้านเมือง วันนี้เวลานี้ ชาติบ้านเมืองสำคัญที่สุด ไม่ว่าใครถ้าคิดจะมีอำนาจแล้วกระทำการให้มีผลกระทบต่อชาติ ศาสนา พระมหากษัตริย์ เชื่อว่าคนไทยทั้งประเทศจะไม่สยบยอมต่อสิ่งเหล่านั้น ขอให้ถอยความคิด ถอยการการทำน่าจะดีกว่าดันไปข้างหน้า เพราะไม่เป็นผลดีแต่อย่างใด เอาเวลาคิดทำเพื่อประโยชน์ต่อประชาชนและประเทศชาติจะดีกว่านายราเมศ กล่าว -001,https://www.naewna.com/politic/613101,2021_11_02
เจ้าของสงสัยไก่หายวันละตัว ตัดสินใจล้อมอวนเล้า ถึงกับตกใจเจองูเหลือมยาว 4 เมตร,วันที่ 2 พฤศจิกายน 2564 เวลา 11.30 น. เจ้าหน้าที่หน่วยกู้ภัยใต้เต๊กตึ๊งทุ่งใหญ่ จ.นครศรีธรรมราช ได้รับแจ้งขอความช่วยเหลือจากชาวบ้านหมู่ 5 ต.กรุงหยัน อ.ทุ่งใหญ่ ว่าให้มาช่วยเหลืองูเหลือมยาวประมาณ 4 เมตร ถูกอวนเล้าไก่พันจนแน่น คาดว่าน่าจะถูกพันนานข้ามคืน จึงเดินทางไปตรวจสอบ เมื่อถึงบ้านเลขที่542/5 หมู่ 5 ต.กรุงหยัน อ.ทุ่งใหญ่ พบนายเตือน บำเพ็ญ อายุ 65 ปี ผู้แจ้ง รีบพาเจ้าหนาที่ไปที่เล้าไก่หลังบ้าน เพื่อช่วยเหลืองูเหลือมยาว 4 เมตร ถูกอวนพันลำตัวแน่นจนไม่สามารถขยับลำตัวได้ ส่วนงูเหลือมมีสภาพอิดโรย เจ้าหน้าที่จึงใช้บ่วงคล้องที่หัว เพื่อป้องกันงูเหลือมแว้งกัดระหว่างที่กำลังช่วย จากนั้นใช้มีดคัตเตอร์ตัดอวนที่พันงูเหลือมออกจากหมด ก่อนนำใส่กระสอบไปปล่อยแหล่งธรรมชาติห่างไกลบ้านเรือน สอบถามเจ้าของเล้าไก่ เล่าว่า ก่อนหน้านี้ไก่ที่เลี้ยงในเล้าหายปริศนาอย่างไร้ล่องลอยบ่อยวันละ 1 ตัว จึงนำอวนมาล้อมเล้าไก่ไว้ตั้งแต่เมื่อวาน กระทั้งช่วงใกล้เที่ยงไก่ที่เลี้ยงไว้ส่งเสียงร้องดังลั่น จึงออกมาตรวจสอบพบว่าอวนที่ล้อมเล้าไก่ไว้พันลำตัวงูเหลือมจนแน่น โผล่แต่หัวงู จึงมั่นใจว่างูเหลือมตัวนี้แน่นอนที่แอบมากินไก่ในเล้าทุกวัน ยอมรับว่าตอนแรกที่เห็นสภาพงูเหลือมถูกอวนพันตัวจนแน่น รู้สึกสงสาร จะช่วยเหลือเองก็กลัวงูเหลือมจะทำร้าย จึงแจ้งขอความช่วยเหลือกู้ภัย หลังจากจับงูเหลือมได้แล้ว รู้สึกโล่งใจที่ต่อไปไก่ที่เลี้ยงไว้จะได้ไม่หายอีก,https://www.naewna.com/local/613154,2021_11_02
'อันวาร์'เปรี้ยวอีก! โพสต์อัด'ราเมศ’ประกาศจุดยืนค้านแก้ม.112 ทั้งที่ยังไม่ดูร่างกม.,ซัดกันเอง!อันวาร์ อัด ราเมศ ค้านแก้ 112 ยังไม่ดูร่างกฎหมาย เชื่อถ้าหมิ่นแหม่ไม่ได้รับบรรจุอยู่แล้ว 2 พ.ย. 2564 นายอันวาร์ สาและ ส.ส.ปัตตานี พรรคประชาธิปัตย์ ได้โพสต์ถึงกรณีที่นายราเมศ รัตนะเชวง โฆษกพรรคประชาธิปัตย์ ได้ออกมาคัดค้านการแก้ไขและยกเลิกมาตรา 112 พร้อมระบุ ยื่นเข้าสภาฯ เมื่อใด ก็ต้องสู้กันว่า เรื่องนี้ผมยังไม่เห็นร่างแก้ไขเลย..เลยยังไม่รู้ว่าเค้าจะแก้ไขประเด็นไหน แต่โดยส่วนตัวคิดว่าสิ่งที่ต้องแก้คือ กลุ่มเยาวชน และสังคมบางส่วน กล่าวหาว่านายกฯ ใช้ #มาตรา112 เพื่อปกป้องตัวเอง เนื่องจากบริหารงานล้มเหลว เพราะนายกฯเคยพูดในครม. ว่าให้ช่วยกันออกมาปกป้องสถาบัน ซึ่งสื่อมวลชนรายงานออกมาเป็นข่าว เป็นที่ทราบโดยทั่วไป สำหรับผมไม่เห็นว่า สถาบันจะมีความเสียหายที่จะต้องปกป้องตรงไหน ยิ่งใครเอามาพูด ก็ยิ่งจะทำให้สถาบันฯมีปัญหาก็จะยิ่งถูกขุดคุ้ย อย่าลืมว่า ตราบใดที่คนในสังคมยังผูกพันธ์กับสถาบัน จากอดีตจนถึงปัจจุบันใครก็ล้มไม่ได้ ดังนั้น ส่วนตัวผมจึงเห็นว่า ใครก็ตามคนที่พยายามพูดว่ามีคนต้องการล้มสถาบันฯ ก็เท่ากับเป็นการดันสถาบันฯออกมาอยู่ข้างหน้า แล้วตนเองก็หลบอยู่ข้างหลัง นั่นแหละคือ คนที่สร้างปัญหา เพราะฉะนั้นเรื่องนี้ต้องฟังกันการในสภาฯก่อนว่า สาระในการนำเสนอคืออะไร เนื้อหาเป็นอย่างไร และผมมั่นใจว่าหากเสนอมาแบบหมิ่นเหม่ไม่มีความชัดเจน ก็อาจจะไม่ได้รับการบรรจุในวาระการประชุมสภาฯด้วยซ้ำไป ดังนั้น การที่นายราเมศออกมาประกาศว่า เสนอไปเมื่อไหร่ก็ต้องสู้กัน อยากถามว่า คุณจะไปสู้กับใคร เพราะคุณยังไม่รู้เลยว่าเนื้อหาสาระที่เค้าจะเสนอเป็นอย่างไร ยิ่งพูดแบบนี้ยิ่งทำให้สถาบันฯเสียหาย แล้วจะเสียหายมาถึงพรรคด้วย เหมือนเมื่อครั้งการอภิปรายไม่ไว้วางใจฯ ที่สั่งให้มีมติไว้วางใจนายกฯ ก่อนฟังการอภิปราย มีสภาที่ไหนในโลกเค้าทำกันบ้าง? -001,https://www.naewna.com/politic/613100,2021_11_02
'ธรรมนัส'เคลียร์ปมหัก'บิ๊กแป๊ะ' อ้างรักกันมากเหมือนคอหอยลูกกระเดือก,ธรรมนัสปัดขัดแย้งจักรทิพย์จนถอนตัวผู้ว่าฯกทม. ลั่นรักกันมาก เหมือนคอหอยลูกกระเดือก เปรียบดั่งคนในครอบครัว ขอสื่อก้าวข้ามปัญหากับบิ๊กตู่ยัน รบ.กับ พปชร.ไม่ได้แตก เมื่อเวลา 16.00 น.วันที่ 2 พศจิกายน 2564 ที่ทำการพรรคพลังประชารัฐ (พปชร.) ร.อ.ธรรมนัส พรหมเผ่า ส.ส.พะเยา และเลขาธิการพรรค พปชร.ให้สัมภาษณ์ถึงยุทธศาสตร์การเลือกตั้งกรุงเทพมหานครว่าเป็นเรื่องของประธานคณะกรรมการยุทธศาสตร์พรรค และตนขอปฏิเสธว่าไม่ได้เป็นคนรับผิดชอบดูพื้นที่ กทม.แต่ดูแลในภาพรวม ส่วนสมาชิกสภากรุงเทพมหานคร (ส.ก.) จะส่งในนามพรรคหรืออิสระนั้น เป็นเรื่องของ พล.อ.ประวิตร วงษ์สุวรรณ รองนายกรัฐมนตรี และหัวหน้าพรรค ผู้สื่อข่าวถามว่า พปชร.จะส่งผู้สมัครผู้ว่าฯกทม.หรือไม่ ร.อ.ธรรมนัส กล่าวว่า ทุกอย่างอยู่ที่หัวหน้าพรรคต้องตัดสินใจ เราอย่าไปวิเคราะห์ไปเรื่อยทั้งที่หัวหน้าพรรคยังไม่ได้พูดอะไร เมื่อถามว่า พปชร.จะส่ง ส.ก.ในนามพรรคหรือไม่ ร.อ.ธรรมนัส กล่าวว่า ทุกอย่างอยู่ที่นโยบายหัวหน้าพรรค ตนอยากให้สื่อมวลชนฟังจากปากหัวหน้าพรรคมากกว่า จริงๆ แล้วไม่ใช่หน้าที่เลขาธิการพรรคที่จะต้องมาแถลงข่าวรายวัน เมื่อถามว่า ไม่ได้มีความขัดแย้งกับ พล.ต.อ.จักรทิพย์ ชัยจินดา ที่มีข่าวว่าถอนตัวจากการลงสมัครรับเลือกตั้งผู้ว่าฯ กทม.หรือไม่ ร.อ.ธรรมนัส กล่าวว่า ผมกับพี่แป๊ะ เหมือนคอหอยกับลูกกระเดือก ผมคบกันมาตั้งแต่เด็กๆ เมื่อถามย้ำว่า ข่าวการถอนตัวที่ออกมามีชื่อของ ร.อ.ธรรมนัส เข้าไปเกี่ยวข้องด้วย ร.อ.ธรรมนัส กล่าวว่า จริงๆ แล้วถ้าคนรู้ว่าผมกับพี่แป๊ะรักกันขนาดไหน ผมเกิดมาทุกวันนี้เพราะพี่แป๊ะช่วยผม ถือว่ามีส่วนสำคัญที่ผลักดันให้ผมมาจนถึงทุกวันนี้ เมื่อถามว่า ได้ต่อสายคุยกับ พล.ต.อ.จักรทิพย์ หรือไม่ ร.อ.ธรรมนัส กล่าวว่า ตนคุยกันทุกวัน ส่วนเหตุผลการถอนตัวนั้น ท่านคงมีเหตุผลของท่าน เมื่อวันที่ 1 พ.ย.ตนยังงงว่าทำไมท่านถึงไม่ลงสมัคร เมื่อถามว่า มีข่าวทำนองว่า ร.อ.ธรรมนัส เปลี่ยนไปสนับสนุน พล.ต.อ.อัศวิน ขวัญเมือง ผู้ว่าฯ กทม.แทน ร.อ.ธรรมนัส กล่าวว่า โถ่ พี่แป๊ะเหมือนคนในครอบครัวผม ดูแลผมมาตั้งแต่เด็กๆ ตั้งแต่จบโรงเรียนนายร้อยมาพี่แป๊ะก็ดูแลผมมาถึงวันนี้ เมื่อถามว่า มีความเป็นไปได้หรือไม่ที่จะทาบทาม พล.ต.อ.จักรทิพย์ กลับมา ร.อ.ธรรมนัส กล่าวว่า ทุกเรื่องเราต้องเคารพในการตัดสินใจของ พล.ต.อ.จักรทิพย์ และเคารพการตัดสินใจของ พล.อ.ประวิตร เมื่อถามว่า มีการพูดถึงศึกในสภาผู้แทนราษฎร ยืนยันหรือไม่ว่าจะไม่มีเหตุการณ์ซ้ำรอย ร.อ.ธรรมนัส กล่าวว่า ในที่ประชุม ส.ส.พรรค พล.อ.ประวิตร ได้ให้แนวทางไปคุยกัน เราจะต้องมีมาตรการต่างๆ เพื่อไม่ให้สภามีปัญหา เป็นนโยบายของหัวหน้าพรรคอยู่แล้ว ตนมีความเชื่อว่าถ้าหัวหน้าพรรคสนับสนุน ลูกพรรคทุกคนต่างฟังหัวหน้าพรรคอยู่แล้ว และไม่ใช่มาตรการ เป็นเรื่องของความร่วมมือของสมาชิกพรรคที่จะต้องไปในทิศทางเดียวกัน เมื่อถามย้ำว่า ยืนยันหรือไม่ว่ากฎหมายสำคัญ ส.ส.ของพรรคจะโหวตผ่านให้ทั้งหมด ร.อ.ธรรมนัส กล่าวว่า ถ้าหัวหน้าพรรคสั่งการแล้ว ใครจะแหวกมติคงเป็นเรื่องที่เขาจะต้องวางมาตรการกัน ต่อข้อถามว่า หมายถึงใครจะแหกมติหรือไม่ ร.อ.ธรรมนัส กล่าวว่า มันไม่มีหรอกครับ อย่างที่บอกทุกอย่างมันจบที่ท่านหัวหน้าพรรค เมื่อถามว่า เป็นแบบนี้ พล.อ.ประยุทธ์ จันทร์โอชา นายกรัฐมนตรี และรมว.กลาโหม วางใจได้หรือไม่ ร.อ.ธรรมนัส กล่าวว่า เรื่องนี้เป็นเรื่องที่หัวหน้าพรรคสั่งการและกำชับ ดังนั้น เรื่องที่จะมีสมาชิกของพรรคโหวตไม่เป็นไปตามของพรรคจึงไม่น่าจะเป็นไปได้ และหัวหน้าพรรคคงไม่ปล่อยให้มันเกิดขึ้น ผู้สื่อข่าวรายงานว่า ภายหลัง ร.อ.ธรรมนัส ให้สัมภาษณ์เสร็จสิ้น ได้กล่าวย้ำกับสื่อมวลชนว่า ชัดเจนนะครับ อย่าแปลเป็นอย่างอื่นนะ ทำให้ผู้สื่อข่าวถามกลับไปว่า จนถึงวันนี้ได้คุยกับนายกฯแล้วหรือยัง ร.อ.ธรรมนัส ตอบว่า ผมว่าเรื่องพวกนี้ก้าวข้ามไปเลยว่าพรรคเราไม่ได้แตก รัฐบาลกับ พปชร.ยังอยู่ด้วยกัน - 006,https://www.naewna.com/politic/613091,2021_11_02
พท.พลิ้วแล้ว! ยังไม่ประกาศจุดยืนแก้ม.112 อ้างต้องฟังเสียงสังคมรอบด้าน,พท.จัดทัพ! สั่งสมาชิกไปศึกษาแก้ม.112 อ้างเน้นที่กระบวนการบังคับใช้กม. ตั้งกก.กลั่นกรองวาระ-เนื้อหา รับจ้อเปิดประชุมสภาฯ ขู่เตือน ครม. โดดร่มชิ่งตอบกระทู้ เจอฟ้องศาลแน่ 2พฤศจิกายน 2564 ที่พรรคเพื่อไทย (พท.)นายสุทิน คลังแสง ประธานคณะกรรมการประสานวานพรรคร่วมฝ่ายค้าน (วิปฝ่ายค้าน) แถลงผลการประชุมส.ส.พรรคพท. ว่า ที่ประชุมได้หารือถึงทิศทางการทำงานในสภาฯ ที่จะเปิดสมัยประชุมในวันที่ 3 พฤศจิกายน โดยจะมีปรับปรุงเพื่อเพิ่มประสิทธิภาพการทำงาน ในส่วนของงานสภาฯ ได้มีการตั้งคณะทำงานขึ้นหนึ่งชุด เป็นชุดกลั่นกรองวาระการประชุมสภาฯ ทุกเรื่อง เพื่อวิเคราะห์รายละเอียดในเชิงวิชาการ ศึกษาวาระต่างๆ ที่เป็นผลกระทบกับประชาชนทั้งในแง่บวกและลบ เพื่อนำไปอภิปรายในสภาฯ อย่างมีคุณภาพ มั่นใจว่ากลไกการทำงานในสภาฯ จะดีขึ้น ส่วนกระทู้ถามสดจะถูกกลั่นกรองโดยคณะกรรมการยุทธศาสตร์ฯ เพื่อให้สอดคล้องกับทิศทางการทำงานของพรรค ในส่วนขององค์ประชุม เรามีกลไกในการอำนวยความสะดวกสมาชิก ทั้งเรื่องเวลา การเดินทาง และข้อมูลต่างๆ นายสุทิน กล่าวว่า โดยในการประชุมสัปดาห์นี้จะมีกระทู้ถามสด ซึ่งเราพิจารณาในคณะกรรมการยุทธศาสตร์ และในที่ประชุมพรรคได้ลงมติว่า กระทู้ที่จะนำเข้าสู่การซักถาม คือเรื่องข้าว เสนอโดยนายพิเชษฐ์ เชื้อเมืองพาน ส.ส.เชียงราย ซึ่งราคาตกต่ำมากเหลืแค่ 7 บาท แต่ปุ๋ยราคา 120 บาท ส่วนกระทู้สำรอง คือเรื่องราคาน้ำมัน เสนอโดยนายครูมานิตย์ สังข์พุ่ม ส.ส.สุรินทร์ ทั้งนี้ หากรัฐบาลไม่มาตอบกระทู้ ส่งผลเสียต่อการตรวจสอบถ่วงดุลของฝ่ายค้าน ทำให้กระทู้ค้าง พอเลื่อนไปก็กระทบกับโควตาของพรรคอื่น ฝากไปยังรัฐบาลในสมัยนี้ ขอให้รัฐบาลเคารพกระบวยการทำงานของสภาฯ เคารพการถ่วงดุลตรวจสอบ หากรัฐมนตรีไม่มาตอบ ต้องเป็นมติ ครม. หากปฏิเสธดื้อๆ เท่ากับท่านทำผิดรัฐธรรมนูญ ซึ่งฝ่ายค้านจะไม่ยอมเหมือนที่ผ่านมา เราจะยื่นร้องต่อศาลรัฐธรรมนูญเพื่อเอาผิดรัฐบาลต่อไป นายสุทิน กล่าว เมื่อถามว่ าในที่ประชุมมีการหารือถึงการแก้ไขกฎหมายอาญามาตรา 112 หรือไม่ นายสุทิน กล่าวว่า คนที่จะอธิบายเรื่องนี้ได้ดีที่สุด คือนายชัยเกษม นิติสิริ ประธานคณะกรรมการยุทธศาสตร์ฯ โดยนายชัยเกษมได้อธิบายและให้สมาชิกไปศึกษาแถลงการณ์ เนื่องจากเรื่องดังกล่าวสุ่มเสี่ยงต่อการถูกนำไปบิดเบือน และเกิดความเข้าใจคลาดเคลื่อน ซึ่งเรื่องดังกล่าวเป็นข้อเสนอที่มีเจตนาดี เนื่องจากกระบวนการบังคับใช้กฎหมายมีปัญหา ซึ่งเราโฟกัสจุดนี้ ส่วนจะนำเรื่องเข้าสู่ที่ประชุมสภาฯ ได้หรือไม่ ต้องพูดคุยกันหลายระดับ ซึ่งวันที่ 3 พฤศจิกายน หัวหน้าพรรคร่วมฝ่ายค้านจะประชุมเพื่อหารือถึงเรื่องดังกล่าว ส่วนจะเข้าสภาฯ ได้หรือไม่ต้องติดตาม ทั้งนี้ เราจะฟังเสียงประชาชนและสังคมให้รอบด้าน ฝ่ายการเมืองเสนออะไรก็ได้ แต่ต้องฟังเสียงสังคมและประชาชน อย่างไรก็ตาม เรื่องนี้ไม่เฉพาะฝ่ายค้านหรือพรรคเพื่อไทย แต่ควรจะผลักดันกันทั้งสังคมและรัฐบาลด้วย หากสังคมคิดว่าไม่จำเป็นหรือเห็นว่าควรนำเรื่องเข้าสภาฯ ก็ต้องฟัง และยืนยันที่พูดมาจตรงนี้ คือการนำไปหารือในที่ประชุม ยังไม่พูดถึงการแก้ไข ส่วนที่มีการตั้งข้อสังเกตว่าที่พรรคพท.ผลักดันประเด็นดังกล่าวในช่วงนี้ เพราะอยากแย่งคะแนนจากพรรคก้าวไกล (ก.ก.) นั้นนายสุทินกล่าวว่า การแย่งคะแนนไม่ง่ายขนาดนั้นหรอก การที่เรานิ่งดูดายต่อปัญหาที่เกิดขึ้น เป็นเรื่องที่พรรคการเมืองไม่ควรทำ ปัญหาที่เกิดขึ้นไม่ว่าจะกลุ่มไหน พรรคไม่ควรนิ่งดูดาย -001,https://www.naewna.com/politic/613111,2021_11_02
พวกนักการเมืองสั่วๆต้องฟัง! 'พีระพันธุ์'ประกาศลั่นจะปกป้อง'สองมาตรา'นี้ตลอดไป,วันที่ 2 พฤศจิกายน 2564 นายพีระพันธุ์ สาลีรัฐวิภาค ที่ปรึกษานายกรัฐมนตรี และที่ปรึกษาหัวหน้าพรรคพลังประชารัฐ และอดีตรัฐมนตรีว่าการกระทรวงยุติธรรม (ยธ.) โพสต์ข้อความผ่านเฟซบุ๊กโดยมีเนื้อหาระบุว่า... ระบอบประชาธิปไตยมิใช่มีเพียงแค่การมีสิทธิเสรีภาพเท่านั้น แต่ระบอบประชาธิปไตยต้องมีขอบเขตและมีกฎกติกาของการใช้สิทธิเสรีภาพด้วย โดยเฉพาะสิทธิเสรีภาพในการคิดและการพูด มิฉะนั้น ก็จะทำให้เกิดข้อพิพาทวุ่นวายกันทั้งประเทศจนหาข้อยุติไม่ได้ นำไปสู่ความเสื่อมศรัทธาในระบอบประชาธิปไตยในที่สุด การเคารพกฎกติกาจึงเป็นหัวใจสำคัญของการอยู่ร่วมกันในระบอบประชาธิปไตย นั่นคือการเคารพกฎหมาย กฎหมายจึงเป็นสิ่งจำเป็นในระบอบประชาธิปไตยที่เป็นกฎกติกาของการใช้สิทธิเสรีภาพให้อยู่ใน กรอบของความพอดี ไม่ใช่ใช้สิทธิเสรีภาพเกินเลยจนไปละเมิดสิทธิของผู้อื่น หรือทำร้ายผู้อื่น หรือทำให้บ้านเมืองเสียหาย เรามีสิทธิเสรีภาพที่จะไม่เห็นด้วยกับหลักเกณฑ์ของกฎหมาย และลำพังแต่ ความคิด ไม่เห็นด้วยนี้ ไม่อาจทำให้เรามีความผิดและตกเป็นนักโทษตามกฎหมายได้ แต่ถ้าเราลงมือกระทำในสิ่งที่กฎหมายกำหนดเป็นความผิดเมื่อใดแล้ว นั่นคือการทำลายกติกาทำลายประชาธิปไตย ที่ทำให้เราต้องตกเป็นนักโทษและต้องรับโทษตามกฎหมาย นี่เป็นกฎกติกาของระบอบประชาธิปไตยในทุกประเทศทั่วโลก ซึ่งหลักความรับผิดทางอาญาต้องมีองค์ประกอบครบ 3 ประการ คือ 1) คิดว่าจะกระทำการที่กฎหมายบัญญัติเป็นความผิด 2) ตกลงใจว่าจะกระทำตามที่คิดนั้น และ 3) ลงมือกระทำการนั้น เพราะฉะนั้น เพียงแค่คิดแต่ไม่มีการลงมือกระทำ ก็ไม่มีความผิดอาญาและไม่มีโทษตามกฎหมาย ด้วยเหตุนี้ จึงไม่มี นักโทษทางความคิด ในคุกไหนทั้งนั้น นักโทษทางความคิด ที่อยู่ในคุกจึงไม่มีอยู่จริง เป็นเพียงการอุปโลกน์ดัดจริตเล่นสำนวนขององค์กรต่างชาติและนักการเมืองสั่วๆ ที่คิดเป็นแค่สร้างกระแสโหนกระแสเพื่อประโยชน์ทางการเมืองของตนเองโดยไม่มีความรับผิดชอบต่อศักดิ์ศรีและความเสียหายของชาติบ้านเมือง กฎหมายอาญามาตรา 112 และมาตรา 116 เป็นกฎหมายที่เป็นกฎกติกาเกี่ยวกับความมั่นคงของรัฐ ซึ่งแต่ละประเทศทั่วโลกก็ล้วนมีกฎหมายเกี่ยวกับความมั่นคงของรัฐเช่นนี้ด้วยกันทั้งสิ้น ต่างกันก็แต่ในรายละเอียดและวัฒนธรรมประเพณี เช่น สเปน สวีเดน เดนมาร์ก บรูไน มาเลเซีย ภูฏาน หรือแม้แต่อังกฤษ และอีกหลายๆ ประเทศที่มีระบบกษัตริย์ ก็ล้วนแต่มีกฎหมายคุ้มครองสถาบันพระมหากษัตริย์เช่นเดียวกับมาตรา 112 ของไทยทั้งนั้น สำหรับประเทศที่ไม่มีสถาบันพระมหากษัตริย์แต่ใช้ระบบประธานาธิบดี เช่น สหรัฐอเมริกาและอีกหลายประเทศในแถบยุโรป ก็มีกฎหมายที่เอาผิดจำคุกคนที่ดูหมิ่นอาฆาตมาดร้ายประธานาธิบดีของเขาเช่นกัน และในบางคดีก็มีโทษมากกว่าโทษตามมาตรา 112 ของเราเสียด้วยซ้ำ แต่ทำไมไม่เห็นมีการเรียกร้องกล่าวหาของประชาชนในสหรัฐอเมริกาและในหลายๆ ประเทศเหล่านั้นว่ากฎหมายดังกล่าวเป็นการจำกัดความคิดเห็นทางการเมือง ไม่เป็นไปตามหลักสิทธิมนุษยชนและหลักความยุติธรรมของประเทศ ต้องยกเลิกให้หมด องค์กรต่างชาติที่เข้ามาวุ่นวายในบ้านเราก็ไม่เคยเช้าไปยุ่งวุ่นวายเรื่องนี้ในประเทศเหล่านั้น แล้วทำไมถึงต้องเข้ามาวุ่นวายแต่กับประเทศไทย ประเทศที่มีวันนี้ได้เพราะบรรพกษัตริย์และบรรพบุรุษนักรบของเราแลกมาด้วยเลือดเนื้อและชีวิต สำหรับมาตรา 116 ยิ่งไปกันใหญ่ เพราะเป็นเรื่องเกี่ยวกับความมั่นคงของรัฐโดยตรง ความผิดตามมาตรา 116 มี 3 ประการ คือ ต้องเป็นการกระทำเพื่อ 1) ทำให้เกิดการเปลี่ยนแปลงในกฎหมายแผ่นดินหรือรัฐบาล โดยใช้กำลังข่มขืนใจหรือใช้กำลังประทุษร้าย 2) ทำให้เกิดความปั่นป่วนหรือกระด้างกระเดื่องในหมู่ประชาชนถึงขนาดที่จะก่อความไม่สงบขึ้นในราชอาณาจักร และ 3) ทำให้ประชาชนล่วงละเมิดกฎหมายแผ่นดิน หากใครกระทำการอย่างใดอย่างหนึ่งข้างต้นจนบ้านเมืองย่อยยับแต่คนทำไม่มีความผิด บ้านเมืองจะอยู่ต่อไปได้อย่างไร คงไม่มีประชาชนที่เป็นพลเมืองดีและเป็นเสียงส่วนใหญ่ของประเทศคนไหนอยากให้บ้านเมืองลุกเป็นไฟ เพราะฉะนั้น อย่าอ้างสั่วๆ ว่าประชาชนเรียกร้อง เพราะมาตรา 112 และมาตรา 116 ไม่เกี่ยวข้องอะไรกับการเมืองหรือความคิดทางการเมืองเลย ทั้งหมดที่ว่ามานี้ ประชาชนคนทั่วไปก็เข้าใจได้ดีอยู่แล้ว ไม่ต้องเป็นคนที่อยู่ในวงการกฎหมายหรือรับราชการจนได้ดิบได้ดีได้รับพระบรมราชโองการโปรดเกล้าฯ ให้เป็นอัยการสูงสุดหรือตำแหน่งสูงสุดทางราชการใดๆ จึงจะเข้าใจได้ แต่แปลกที่บางคนตั้งแต่เรียนกฎหมายจนสอบได้เนติบัณฑิต ก็เข้าใจและไม่เคยเห็นแย้งกับหลักกฎหมายนี้ พอมารับราชการจนได้ดิบได้ดีเป็นใหญ่เป็นโตก็ยึดปฏิบัติตามหลักกฎหมายนี้ ไม่เคยพูดไม่เคยแสดงความคิดเห็นสักแอะว่าหลักกฎหมายนี้มันจำกัดความคิดเห็นทางการเมือง สร้างผลกระทบให้ประชาชน ไม่เป็นไปตามหลักนิติธรรม ทำให้กระบวนการยุติธรรมของประเทศเสียหาย ไม่เป็นไปตามหลักสิทธิมนุษยชนและหลักความยุติธรรมของประเทศ ต้องยกเลิกให้หมด ก็ถ้าคิดสั่วๆ แบบนี้จริงๆ แล้วทำไมก่อนหน้านี้ตอนเรียนกฎหมาย ตอนอยู่ในตำแหน่งราชการ จึงไม่แสดงความเห็นออกมา ไม่เสนอให้ยกเลิกมาตรา 112 มาตรา 116 เสียตั้งแต่ตอนนั้นล่ะ ทำไมต้องรอมาจนอายุปูนนี้ หรือว่าเมื่อสวมเสื้อพรรคการเมืองแล้วสีน้ำเงินมันหายไปจริงๆ ใครไม่เอามาตรา 112 ไม่เอามาตรา 116 ก็แล้วแต่ แต่ผมเอา และจะปกป้องทั้งสองมาตรานี้ตลอดไป,https://www.naewna.com/politic/613102,2021_11_02
'วิรัช'คอพาดเขียง! ศาลฎีกาฯประทับฟ้องคดีทุจริตสนามฟุตซอล สั่งยุติปฏิบัติหน้าที่,"ศาลฎีกานักการเมืองประทับฟ้องวิรัช รัตนเศรษฐปธ.วิปรัฐบาลกับพวก คดีทุจริตสนามฟุตซอลโคราชและสั่งยุติปฏิบัติหน้าที่ เมื่อวันที่ 2 พ.ย. ผู้สื่อข่าวรายงานว่า ที่ศาลฎีกาแผนกคดีอาญาของผู้ดำรงตำแหน่งทางการเมือง สนามหลวง องค์คณะผู้พิพากษาฯ ได้ประชุมพิจารณาสำนวนคดีที่อัยการสูงสุด เป็นโจทก์ฟ้องนายวิรัช รัตนเศรษฐ ประธานวิปรัฐบาล และส.ส.บัญชีรายชื่อ พรรคพลังประชารัฐ กับพวก รวม 87คนเป็นจำเลยในความผิดฐานเป็นเจ้าหน้าที่ในหน่วยงานของรัฐทุจริตในการร่วมกันออกแบบ กำหนดเงื่อนไขอันเป็นมาตรฐานในการเสนอราคาโดยมุ่งหมายมิให้มีการแข่งขันในการเสนอราคาอย่างเป็นธรรม, เป็นเจ้าหน้าที่ในหน่วยงานของรัฐร่วมกันกระทำความผิดตาม พ.ร.บ.ว่าด้วยความผิดเกี่ยวกับการเสนอราคาต่อหน่วยรัฐ หรือกระทำการใดๆ โดยมิได้มุ่งหมายแข่งขันราคาอย่างเป็นธรรม, เป็นผู้ดำรงตำแหน่งทางการเมืองร่วมกระทำความผิดการเสนอราคาต่อหน่วยงานของรัฐ, เป็นเจ้าหน้าที่ในหน่วยงานของรัฐมีอำนาจหน้าที่ในการอนุมัติพิจารณาหรือดำเนินการใดๆ ที่เกี่ยวข้องกับการเสนอราคาครั้งใด รู้หรือมีพฤติการณ์แจ้งชัดว่าควรรู้ว่าการเสนอราคาในครั้งนั้นมีการกระทำความผิดตาม พ.ร.บ.ว่าด้วยการความผิดเกี่ยวกับการเสนอราคาต่อหน่วยรัฐ เพื่อให้มีการยกเลิกการดำเนินการเกี่ยวกับเสนอราคาในครั้งนั้น, เป็นเจ้าพนักงานมีหน้าที่ซื้อ ทำ จัดการ หรือรักษาทรัพย์ใด ร่วมกันใช้อำนาจหน้าที่ในตำแหน่งโดยทุจริต, เป็นเจ้าพนักงานร่วมกันปฏิบัติหรือละเว้นการปฏิบัติหน้าที่โดยมิชอบ, เป็นเจ้าหน้าที่ของรัฐ หรือเจ้าหน้าที่ของรัฐร่วมกันปฏิบัติหรือละเว้นการปฏิบัติหน้าที่ในตำแหน่งหน้าที่หรือใช้อำนาจในตำแหน่งโดยมิชอบ, เป็นเจ้าหน้าที่มีหน้าที่ทำเอกสาร หรือกรอกข้อความลงในเอกสารในการปฏิบัติการตามหน้าที่รับรองเป็นหลักฐานว่าตนได้กระทำการอย่างใดอย่างหนึ่งขึ้น หรือว่ากระการอย่างใดต่อหน้าที่ของตนอันเป็นเท็จ, ร่วมกันใช้อุบายหลอกลวงหรือกระทำการโดยวิธีอื่นใดเป็นเหตุให้ผู้อื่นไม่มีโอกาสได้เสนอราคาอย่างเป็นธรรม, ตกลงร่วมกันเสนอราคาเพื่อวัตถุประสงค์เพื่อจะเป็นประโยชน์แก่ผู้หนึ่งผู้ใด เป็นผู้มีสิทธิในการทำสัญญากับหน่วยงานของรัฐโดยหลีกเลี่ยงการแข่งขันราคาอย่างเป็นธรรม, ร่วมกันใช้เอกสารราชการปลอม, ร่วมกันปลอมเอกสาร, ร่วมกันใช้เอกสารปลอม, สนับสนุนเจ้าพนักงาน เจ้าหน้าที่ของรัฐ หรือเจ้าพนักงานของรัฐในการทำหน้าที่โดยทุจริต, พ.ร.บ.ว่าด้วยความผิดเกี่ยวกับการเสนอราคาต่อหน่วยงานของรัฐ พ.ศ.2542 มาตรา 10, 11, 12, 13, พ.ร.บ.ประกอบรัฐธรรมนูญว่าด้วยการป้องกันและปราบปรามการทุจริต พ.ศ.2542 มาตรา 123/1 และประมวลกฎหมายอาญา มาตรา 151, 157, 162, 264, 265, 268, 83, 86, 91กรณีการทุจริตสนามฟุตซอลโรงเรียนในจังหวัดนครราชสีมา ต่อศาลฎีกาแผนกคดีอาญาของผู้ดำรงตำแหน่งทางการเมือง โดยคดีนี้ ป.ป.ช.ได้ส่งสำนวนการสอบสวนพร้อมชี้มูลความผิดนายวิรัชสมัยเป็น ส.ส.นครราชสีมา พรรคเพื่อไทย ร่วมกับพวก รวม 87 คน ทุจริตเงินจัดสรรงบประมาณปี พ.ศ.2555 จัดสร้างสนามฟุตซอลให้กับโรงเรียนในเขตพื้นที่การศึกษา 18 จังหวัด มูลค่า 4,459 ล้านบาท รวมทั้งโรงเรียนในเขตพื้นที่การศึกษา เขต 2 จ.นครราชสีมาด้วย แต่ปรากฏว่าการสร้างสนามฟุตซอลใน จ.นครราชสีมา กลับสร้างไม่ได้มาตรฐาน จนไม่สามารถใช้งานได้ โดยวันนี้องค์คณะผู้พิพากษาพิจารณาสำนวนเเล้วมีคำสั่งประทับฟ้องคดีไว้พิจารณา ซึ่งตามวิ.อม.บัญญัติไว้ว่าหากศาลประทับฟ้องเเล้วให้จำเลยยุติปฏิบัติหน้าที่ เว้นเเต่ศาลมีคำสั่งเป็นอย่างอื่น ฉะนั้นจำเลยที่มีตำเเหน่งหน้าที่ต้องหยุดปฏิบัติหน้าที่ตามคำสั่งศาล โดยศาลนัดพิจารณาคดีครั้งเเรกเพื่อสอบคำให้การจำเลยวันที่ 20 ธ.ค.เวลา 9.00 น. ผู้สื่อข่าวรายงานว่า ทั้งนี้หลังจากที่ศาลฎีกาฯมีคำสั่งประทับฟ้องวันนี้นายวิรัชต้องหยุดปฏิบัติหน้าที่ ส.ส. ทันที",https://www.naewna.com/politic/613141,2021_11_02
'พุทธะอิสระ'ปลุกลูกไทยลงชื่อต้านแก้ม.112 เปิดแนวรบสามกีบ-พรรคสีส้ม,2 พ.ย.64อดีตพระพุทธะอิสระ อดีตเจ้าอาวาสวัดอ้อน้อย จ.นครปฐม ได้โพสต์เฟซบุ๊ก หลวงปู่พุทธะอิสระ (Buddha Isara) ด้วยข้อความระบุว่าอย่าเป็นไทยเฉย ลูกไทยผู้มีหัวใจรักชาติ ศาสน์ กษัตริย์ อย่าทำตนเป็นคนเฉยชา เมื่อได้เห็นพวกมอด พวกปลวก กำลังกัดกินเสาหลักของแผ่นดินไทย พวกที่มีความพยายามอย่างยิ่งยวด ที่จะล้มล้างสถาบันพระมหากษัตริย์ด้วยการด้อยค่า ใส่ร้าย ป้ายสี แล้วก็สรรหาวิธีสารพัดที่จักทำร้าย ทำลายสถาบันพระมหากษัตริย์อันเป็นหลักชัย หลักใจของคนไทยในชาติ และคนกลุ่มนี้ ก็มีทั้งนักการเมือง พรรคการเมือง นักวิชาการ ครูอาจารย์ ทหาร ตำรวจแดงโม ที่หลบๆ แอบๆ แฝงตัวอยู่ในหน่วยงานของรัฐ ไม่เว้นแม้แต่ข้าราชการพลเรือน และนักบวชกลุ่มพวกสามกีบ แม้จะดูว่าคนคิดล้มเจ้า ดูหลากหลายสาขาอาชีพ แต่ก็มีจำนวนไม่มากเท่ากับคนไทยผู้จงรักภักดีต่อสถาบันพระมหากษัตริย์ แต่ที่เราท่านทั้งหลายไม่ค่อยได้เห็นบทบาทที่ชัดเจนในการออกมาปกป้องสถาบัน ก็เพราะลูกไทยชอบคิดบวก คิดว่าคงไม่มีอะไร ไม่เป็นไรดอก ใครทำกรรมไม่ดี ต่อสถาบันสุดท้ายก็ต้องได้รับผลแห่งกรรม ที่จะได้รับกันไปเอง คิดแบบนี้ดูเหมือนจะดี ถ้าไม่ใช่เรื่องส่วนรวม อุปมาดังเมล็ดถั่วกับเมล็ดงาที่อยู่ในกะทะร้อน แม้น้ำหนักจะเท่ากัน และจำนวนงานั้นมีมากกว่าก็จริง แต่ถ้ายังเฉย เฉื่อยชากันอยู่ สุดท้ายงาอย่างพวกเรา คงมอดไหม้ไม่เหลือ หากพวกเมล็ดงาอย่างพวกเราท่านทั้งหลายเอาแต่คิดบวก ทำตนเป็นไทยเฉย สุดท้ายมันจะกลายเป็นคำพังเพยที่ว่า กว่าถั่วจะสุกงอม หมายถึง พวกคิดจะล้มล้างสถาบัน เดี๋ยวงาอย่างพวกเราที่รักสถาบันก็ไหม้หมด ฉะนั้น เราท่านทั้งหลายจึงไม่ควรทำตนเป็นไทยเฉย ปล่อยให้มนุษย์ถั่วกระทำการบ่อนทำลายสถาบันหลักของชาติอยู่ในปัจจุบัน คนกลุ่มนี้นอกจากจะเปรียบได้เหมือนมนุษย์ถั่ว ที่เอาแต่เลื้อยรัดพันหลัก จนหลักถูกเชื้อโรค เชื้อรา กัดกิน และผุกร่อนล้มลงในที่สุด ทั้งยังมีพวกมนุษย์ปลวก มนุษย์มอด ที่คอยจะกัดกินเสาหลักของชาติให้ล่มสลาย ลูกไทยอย่างพวกเราหากยังขืนวางเฉย คิดว่าธุระไม่ใช่ และสุดท้ายเมื่อทุกอย่างมันล่มสลาย ก็ไม่มีประโยชน์อันใดที่เราท่านทั้งหลาย จะมานั่งเสียดาย เสียใจแต่ภายหลัง ที่ไม่ได้ทำหน้าที่ตามรัฐธรรมนูญที่กำหนดไว้ วันนี้ พุทธะอิสระ ผู้ก่อตั้งกองทัพประชาชนปกป้องสถาบัน ใคร่เรียกร้องให้เพื่อน พี่น้องพ้องเผ่าไทย ผู้มีหัวใจรักชาติ ศาสน์ กษัตริย์ มาร่วมกันลงชื่อคัดค้าน การแก้รัฐธรรมนูญหมวดพระมหากษัตริย์ในทุกมาตรา ซึ่งภายในสัปดาห์นี้ เราจะรวบรวมรายชื่อที่มี ไปยื่นให้ท่านชวน หลีกภัย ประธานรัฐสภา เพื่อคัดค้านการขอแก้รัฐธรรมนูญหมวดพระมหากษัตริย์ ของพวกสามกีบ และพรรคการเมืองสีส้ม พรรคการเมืองของนายหน้าเหลี่ยม ช่วยๆ กันหน่อยนะจ๊ะ พี่น้อง -001,https://www.naewna.com/politic/613152,2021_11_02
'เจ้าฟ้าชายชาร์ลส์'ทรงทักทายเป็นกันเองกับนายกฯ ชื่นชมจัดการโควิด-19ได้ดี,วันที่ 2 พฤศจิกายน 2564 ผู้สื่อข่าวรายงานว่า การเข้าร่วมประชุมระดับผู้นำ (World Leaders Summit) ในการประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ (United Nations Framework Convention on Climate Change Conference of the Parties: UNFCCC COP) (COP26) ที่เมืองกลาสโกว์ สกอตแลนด์ ของพล.อ.ประยุทธ์ จันทร์โอชา นายกฯและรมว.กลาโหม โดยในช่วงงานเลี้ยงวันที่ 1 พ.ย.เจ้าชายชาร์ลส์ เจ้าชายแห่งเวลส์ ราชวงศ์อังกฤษ ทรงมีปฏิสันถารกับพล.อ. ประยุทธ์ โดยพล.อ.ประยุทธ์ เปิดเผยว่า ทรงชื่นชมประเทศไทย ที่มีความสัมพันธ์ต่อเนื่องใกล้ชิดมายาวนาน จะคงพัฒนาต่อไป ทรงสอบถามถึงสถานการณ์โควิด-19ของไทยที่สามารถบริหารจัดการด้วยดี ขอชื่นชมในโอกาสนี้ ซึ่งตนได้ฝากความระลึกถึงและความปรารถนาดีถึงราชวงศ์อังกฤษด้วย,https://www.naewna.com/politic/613151,2021_11_02
ม็อบ3นิ้วว่าไง? 'ทักษิณ'ฟันธง ม.112 ไม่มีปัญหา แต่ปัญหาเกิดจากการนำไปใช้,เมื่อวันที่ 2 พ.ย.64 นายทักษิณ ชินวัตร อดีตนายกรัฐมนตรี โพสต์ข้อความผ่านเฟซบุ๊กThaksin Shinawatra ในประเด็นมาตรา 112 โดยมีเนื้อหาดังนี้... 2-3 วันนี้ได้ฟังดราม่าเกี่ยวกับเรื่องมาตรา 112 จากทั้งฝ่ายเห็นด้วยและไม่เห็นด้วยในการที่จะแก้ไขหรือยกเลิก ผมขอแสดงความคิดเห็นในฐานะที่เคยเป็นนายกรัฐมนตรีมา และผ่านการปรึกษาในเรื่องมาตรา 112 มาหลายครั้ง ผมขอเล่าเป็นประสบการณ์ มาตรา112 มีมานานตั้งแต่สมัยจอมพลสฤษฎ์ น่าจะประมาณปี 2500 ตัวกฎหมายเองไม่เคยเป็นปัญหา แต่ปัญหาที่เกิดขึ้นทุกวันนี้ มันเกิดจากการปฎิบัติที่ไม่ถูกต้อง เพราะว่าบุคคลในกระบวนการยุติธรรมอาจจะเกิดจากความกลัวหรืออาจจะเกิดจากความอยากแสดงความจงรักภักดีโดยไม่ยึดหลักนิติธรรม แล้วเกิดการใช้อำนาจในทางที่ผิดหรือ Abuse of Power เพื่อหวังผล โดยเฉพาะอย่างยิ่งทางรัฐบาล เพื่อหวังผลทางการเมือง เลยทำให้เกิดความไม่พอใจ และยิ่งใช้มากก็ยิ่งเกิดความไม่พอใจมาก ซึ่งในสมัยก่อนสนง.ตำรวจแห่งชาติ จะมีคณะกรรมการพิจารณาเรื่องที่ร้องเรียนขึ้นมาว่าเป็นเรื่องของการจงใจที่จะละเมิดมาตรา112 จริงหรือเปล่า และจำนวนคดีก็มีน้อย และทุกอย่างก็เป็นไปตามกระบวนการพิจารณาทางอาญา (Due Process of Law) ฉะนั้นปัญหาก็น้อย แต่ช่วงนี้ปัญหาเยอะมาก ยิ่งใช้ อีกฝ่ายหนึ่งก็มีความโกรธเคืองแล้วก็ไปโทษกันต่างๆ นาๆ ซึ่งผมเคยบอกแล้วว่า รัฐบาลน่าจะจับเข่าคุยกับกลุ่มเยาวชนที่เห็นต่างในทุกวันนี้ เราก็จะได้แนวทางที่อยู่ร่วมกันระหว่างคนในวัยที่ต่างกัน ถ้าจะเริ่มติดกระดุมใหม่ที่ติดผิดเม็ด ก็โดยการที่ปรับกระบวนการในการดำเนินคดีของ 112 เสียใหม่ ให้เหมือนในอดีตที่ทำอย่างเป็นระบบระเบียบ ไม่กลั่นแกล้ง ไม่หาเรื่อง แล้วก็ปล่อยผู้ถูกกล่าวหาให้ได้รับการประกันและใช้กระบวนการยุติธรรมทางอาญาและดำเนินการตามกระบวนการยุติธรรมทางอาญาไป และพูดคุยกับเด็กๆ จะได้เข้าใจตรงกัน เราจะอยู่ร่วมกันต้องมีกติกา กติกาอะไรที่มันยอมรับกันได้ทุกฝ่ายเป็นเรื่องสำคัญ เพราะฉะนั้นก่อนที่จะบอกว่ายกเลิกมาตรา112 เพราะอารมณ์โกรธ จากอารมณ์โกรธ หรือบางคนก็ต้องการจะยกเลิกโดยไม่มีเหตุผล หรือไม่ยกเลิกมาตรา112 ไม่เอาเด็ดขาด ซึ่งแน่นอนมันมี Yes and No แต่ขณะเดียวกันนั้น การพูดคุยกันน่าจะดีกว่า และการจัดระเบียบให้เป็นระเบียบเสียจะดีกว่า วันนี้บ้านเมืองเหมือนกับอยู่ในภาวะที่ไม่มีการจัดการ ไม่มีการบริหาร บ้านเมืองเปรียบเสมือนอยู่ในภาวะไม่มีการบริหารการจัดการ คงเลือกใช้แต่ Law and Order ซึ่งมันเป็นการขัดหลักที่จะให้สังคมอยู่ร่วมกันอย่างสามัคคีไม่แตกแยก ดังนั้นสรุป ผมขอแนะนำว่าก่อนจะมาบอกว่าจะแก้มาตรา 112 หรือไม่ ขอให้ไปเริ่มย้อนคิดว่า เมื่อตัวกฎหมายไม่เคยมีปัญหา แต่คนที่เป็นปัญหาคือคนที่อยู่ในกระบวนการยุติธรรมและคนที่นำประเด็นนี้มาสร้างความแตกแยกในสังคมต่างหาก ถ้ามีการจัดระเบียบให้ถูกต้องและมีการพูดคุยกับผู้เห็นต่างบ้าง ก็จะเป็นจุดเริ่มต้นที่ดี และนำไปสู่การรักษากฎหมายที่เป็นธรรม และก็จะไม่มีใครเดือดร้อน แต่วันนี้ ขอย้ำอีกครั้งว่าประเทศขาดการบริหารการจัดการ เลือกที่จะใช้ Law and order เท่านั้น ขอให้ทั้ง 2 ฝ่ายหยุดดราม่า หายใจยาวๆ มาเริ่มต้นใหม่ตามที่ผมแนะนำเบื้องต้น เพื่อความรัก เพื่อการถวายความจงรักภักดีที่ถูกต้อง ถูกทาง ไม่ให้เจ้านายต้องถูกครหาโดยที่ไม่รู้ -001,https://www.naewna.com/politic/613156,2021_11_02
