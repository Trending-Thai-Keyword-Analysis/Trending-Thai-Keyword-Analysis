title,summary,link,published
นทท.จีนเยือน‘สุสานจิ๋นซีฮ่องเต้’ เกือบ1.5แสนคนช่วงหยุดวันชาติ,"9 ตุลาคม 2564 สำนักข่าวซินหัวรายงานหน่วยงานท้องถิ่นมณฑลส่านซีทางตะวันตกเฉียงเหนือของจีน เผยว่าสุสานกองทัพทหารดินเผาอันโด่งดังในส่านซี ต้อนรับนักท่องเที่ยวรวม 149,783 คน ระหว่างช่วงวันหยุด 7 วันเนื่องในวันชาติจีน พิพิธภัณฑ์สุสานจักรพรรดิฉินสื่อหวงระบุว่านักท่องเที่ยวได้ทำการจองบัตรเข้าชมทางออนไลน์ก่อนเดินทางมาเยี่ยมชมกองทัพทหารดินเผาในช่วงวันหยุดดังกล่าว ตามมาตรการป้องกันการแพร่ระบาดของโรคติดเชื้อไวรัสโคโรนาสายพันธุ์ใหม่ (โควิด-19) ทั้งนี้ สุสานกองทัพทหารดินเผา ซึ่งถูกค้นพบในปี 1974 สร้างขึ้นโดยจักรพรรดิฉินสื่อหวง หรือจิ๋นซีฮ่องเต้ แห่งราชวงศ์ฉิน (221-207 ปีก่อนคริสต์ศักราช) ซึ่งเป็นผู้รวมแผ่นดินจีนเป็นครั้งแรก . (010)",https://www.naewna.com/inter/607762,10_10_2021
ระดับน้ำสูงขึ้น! แม่น้ำเจ้าพระยาพื้นที่ปทุมธานี-นนทบุรี ยังคงขึ้นตลอดสัปดาห์นี้,วันที่ 9 ตุลาคม 2564 สถานการณ์น้ำท่วมเนื่องจากน้ำล้นตลิ่งริมฝั่งแม่น้ำเจ้าพระยาพื้นที่ปทุมธานี-นนทบุรี ยังคงเกิดขึ้นต่อเนื่องตลอดสัปดาห์นี้ โดยที่วัดไก่เตี้ย อ.สามโคก จ.ปทุมธานี พระสงฆ์นำฝูงควายที่ชาวบ้านนำมาถวายย้ายเข้าไปอาศัยบริเวณพระอุโบสถที่มีพื้นที่สูงกว่าบริเวณอื่นของวัด หลังจากคอกควายมีน้ำท่วมสูงกว่า 1 เมตร นานกว่าหนึ่งสัปดาห์ โดยพระสงฆ์ต้องนำฟางเข้ามาให้ฝูงควายกินบริเวณภายในพระอุโบสถซึ่งมีรั้วกั้นไม่ให้ฝูงควายออกไปด้านนอกที่มีน้ำท่วมขัง วันนี้ระดับน้ำขึ้นสูงกว่าทุกวันที่ผ่านมา,https://www.naewna.com/local/607766,10_10_2021
2โจ๋ระเห็จนอนคุก! ศาลไม่ให้ประกันตัวคดีซิ่งจยย.ปาระเบิดใส่สน.-เผาป้อมจราจร,"ศาลไม่ให้ประกัน2 โจ๋ส่งนอนคุกก่อเหตุซิ่งจยย.ปาระเบิดใส่ สน.พญาไทเผาป้อมจราจร กลางดึก 1 ต.ค. ศาลชี้ไม่เกรงกลัวกฎหมาย หากปล่อยไปหลบหนีแน่ เมื่อวันที่ 9 ต.ค.64 ที่ศาลอาญา ถ.รัชดาภิเษก พนักงานสอบสวน สน.พญาไท ยื่นคำร้องฝากขัง นายคเชนทร์ ทองดอนสา อายุ 19 ปี ครั้งเเรกเป็นเวลา 12 วัน ผู้ต้องหาคดี ร่วมกันมีวัตถุระเบิดไว้ในความครอบครองโดยไม่ได้รับอนุญาต,วางเพลิงเผาทรัพย์ของผู้อื่นร่วมกันกระทำให้เกิดเพลิงไหม้แก่วัตถุใด ๆ จนน่าจะเป็นอันตรายแก่บุคคลอื่นหรือทรัพย์ของผู้อื่น,ร่วมกันกระทำให้เกิดระเบิดจนน่าจะเป็นอันตรายแก่บุคคลอื่นฯ,ร่วมกันมั่วสุมกันตั้งแต่สิบคนขึ้นไปโดยใช้กำลังประทุษร้ายด่อให้เกิดความวุ่นวายขึ้นในบ้านเมือง, ร่วมกันพาอาวุธไปในเมืองหมู่บ้านหรือทางสาธารณะโดยไม่มีเหตุสมควรและฝ่าฝืนข้อกำหนดออกตามความในมาตรา 9 แห่ง พ.ร.ก.ฉุกเฉินฯ ออกนอกเคหสถานระหว่างเวลา 22.00 น.-04.00 น.โดยไม่ได้รับการยกเว้นหรือมีเหตุจำเป็นอื่นๆ โดยคำร้องระบุพฤติการณ์สรุปว่า เมื่อวันที่ 8 ต.ค.64 เวลาประมาณ 10.00 น.เศษ เจ้าหน้าที่ตำรวจชุดจับกุม สน.พญาไทได้จับกุมผู้ต้องหาตามหมายจับศาลอาญา ส่งพนักงานสอบสวน ดำเนินคดี กรณีเมื่อวันที่ 1 ต.ค.64 เวลาประมาณ 02.20 น. มีกลุ่มคนร้าย 30-40 คนขี่รถจยย.15 -20 คันก่อเหตุขว้างปาระเบิดระเบิดเพลิง พลุ หนังสติ๊กสิ่งของรวมทั้งอาวุธชนิดต่างๆใส่ สน.พญาไท จากนั้นได้ไปก่อเหตุวางเพลิงบริเวณตู้ควบคุมสัญญาณไฟจราจรแยกพญาไท ได้รับความเสียหายแล้วหลบหนีไป เจ้าหน้าที่ตำรวจจึงช่วยกันดับเพลิงไว้ได้ทันก่อนที่ไฟจะลุกไหม้ไปยังรถยนต์และทรัพย์สินอย่างอื่นจากนั้นหน่วยเก็บกู้วัตถุระเบิดได้ตรวจสอบที่เกิดเหตุและเก็บรวบรวมพยานหลักฐาน พบระเบิดแสวงเครื่องที่ระเบิดแล้วประมาณ 10 ลูกและเก็บกู้ได้จำนวน 3 ลูก เหตุเกิดที่หน้า สน.พญาไท ถนนศรีอยุธยา แขวงทุ่งพญาไท เขตราชเทวี กรุงเทพฯต่อเนื่องถึงตู้ควบคุม สัญญาณไฟจราจร จึงรวบรวมพยานหลักฐานขออนุมัติหมายจับจากศาลอาญาติดตามจับกุมส่งพนักงานสอบสวนดำเนินคดี วันเดียวกันนี้พนักงานสอบสวนสน.พญาไท ยังได้ยื่นคำร้องฝากขัง นายขจรศักดิ์ สังข์เมือง อายุ 18 ปีเศษ ผู้ต้องหาที่กระทำผิด ลักษณะเเละวันเวลาใกล้เคียงกันกับนายคเชนทร์ด้วย โดยในชั้นสอบสวนผู้ต้องหาทั้งสองให้การปฏิเสธศาลพิจารณาแล้วอนุญาตให้ฝากขังผู้ต้องหาทั้งสองได้ต่อมาญาติผู้ต้องหาทั้งสองได้ยื่นคำร้องพร้อมหลักทรัพย์ขอปล่อยชั่วคราว อย่างไรก็ตามในส่วนของนายคเชนทร์ศาลพิเคราะห์ เเล้วเห็นว่า ทางไต่สวนได้ความว่า ผู้ต้องหาเป็นผู้จุดระเบิดขว้างใส่เจ้าพนักงานตำรวจ ทั้งขณะเกิดเหตุมี การวีดีโอคอลเพื่อเผยแพร่ การกระทำความผิดอย่างไม่เกรงกลัวต่อกฎหมาย โดยพนักงานสอบสวนมีภาพถ่ายผู้ต้องหาขณะกระทำความผิด ทั้งคดีมีอัตราโทษสูง พนักงานสอบสวนคัดค้านการประกัน หากปล่อยชั่วคราวเชื่อว่าผู้ต้องหาจะหลบหนี ในชั้นนี้ จึงไม่อนุญาตให้ปล่อยชั่วคราว ยกคำร้อง ส่วนนายขจรศักดิ์ ศาลพิเคราะห์ ได้ความว่าเมื่อเจ้าหน้าที่ไปตรวจค้นที่พัก ผู้ต้องหา พบระเบิดประกอบเองและระเบิดพลาสติกทั้งหมด 5 ลูก ซึ่งคดีนี้มีอัตราโทษสูงพนักงานสอบสวนคัดค้านการประกันตัว หากปล่อยชั่วคราวเกรงว่าผู้ต้องหาจะหลบหนีจึงไม่อนุญาตปล่อยชั่วคราว ยกคำร้อง โดยเจ้าหน้าที่จะนำตัวผู้ต้องหาทั้งสองไปควบคุมไว้ที่เรือนจำพิเศษกรุงเทพต่อไป -001",https://www.naewna.com/local/607763,10_10_2021
'เฟมินิสต์'จัดกิจกรรม'เปลือย'สานต่อภารกิจ'ป้าเป้า'-ไฮโซ'ลูกนัท'โผล่แจมแต่งหญิง,"กลุ่มเฟมินิสต์ปลดแอกตั้งขบวนสีลมซอย 2 จัดกิจกรรมเปลือยเรียกร้องประชาธิปไตย อ้างสานต่อภารกิจป้าเป้า เป็นสัญลักษณ์ที่ใช้ในการต่อสู้ทางการเมืองทั่วโลก ก่อนเคลื่อนขบวนมุ่งหน้าอนุสาวรีย์ฯปีนขึ้นไปคลุมผ้าสีรุ้ง ขณะที่ไฮโซลูกนัทโผล่แต่งหญิงหนุนความเสมอภาค ทำให้หนังโป๊และเซ็กซ์ทอยให้ถูกกฎหมาย เมื่อเวลา 14.00 น.วันที่ 9 ตุลาคม 2564กลุ่มเฟมินิสต์ปลดแอก และกลุ่มทะลุฟ้า จัดกิจกรรมคาร์ม็อบที่ใช้ชื่อกิจกรรมว่า เปลือย โดยมีการตั้งขบวนที่ สีลมซอย2 ถนนสีลม จากนั้นเคลื่อนขบวน ไปตามถนนวิทยุ เข้าแยกราชประสงค์ เข้าถนนเพชรบุรี เข้าถนนหลานหลวง มุ่งหน้ามาอนุสาวรีย์ประชาธิปไตย และเคลื่อนขบวนในเวลา 14.30 น. โดยกลุ่มเฟมินิสต์ปลดแอก ระบุว่า การจัดกิจกรรมในวันนี้ เพื่อเรียกร้องเรื่องความหลากหลายทางเพศ เรียกร้องประชาธิปไตย เรียกร้องการปฏิรูปสถาบัน ยกเลิก 112 และพลเอกประยุทธ์ต้องออกไป และเป็นกิจกรรมที่สืบเนื่องจากการเปลือยกายร่วมชุมนุมของ ป้าเป้า เมื่อวันที่ 28 กันยายนที่ผ่านมาที่ผู้ชุมนุมมองว่าเป็นอีกหนึ่งการกระทำเชิงสัญลักษณ์ที่ใช้ในการต่อสู้ทางการเมืองทั่วโลก พร้อมทั้งให้เหตุผลของการใช้ชื่อกิจกรรมว่า เปลือยด้วยว่า การเปลือยมีทั่วโลกที่จะสื่อถึงความเป็นธรรมทางเพศ และในวันนี้จะมีการพูดถึง การเปลือย อคติทางเพศ เพื่อสนับสนุนสวัสดิการผ้าอนามัย /เปลือยให้การสนับสนุนการสมรสเท่าเทียม /เปลือยความคิด ให้มีการยกเลิกกฎหมาย ม.112 เพื่อเรียกร้องให้กับแกนนำที่ถูกจับกุม และเปลือยให้มีการปฏิรูปสถาบัน รวมถึงให้มีการแก้ไขรัฐธรรมนูญด้วย ส่วนเหตุผลที่ต้องมาสีลม เพราะมีกลุ่ม LGBT และกลุ่มหลากหลายทางเพศเคยทำงานที่ย่านนี้ แต่เพราะสถานการณ์โควิด ทำให้กลุ่มคนเหล่านี้เกิดความเดือดร้อน การมาเริ่มต้นที่สีลมจึงเป็นเหมือนการมาให้กำลังใจ สำหรับไฮไลท์ของกิจกรรมคือการนำธงสีรุ้งกว่า 1,000 ผืน โบกธงขณะเคลื่อนขบวน และมีไฮไลท์ที่กิจกรรมเวทีปราศรัย ทั้งนี้ให้จับตาดูไฮไลท์การ เปลือย ตามชื่อของกิจกรรทในวันนี้ และเมื่อกลุ่มผู้ชุมนุมเคบื่อนขบวนมาถึงที่อนุสาวรีย์ประชาธิปไตย ในเวลา 16.00 น. ก็เริ่มทำกิจกรรม นำผ้าสีรุ้งมาคลุมพานอนุสาวรีย์ประชาธิปไตย เพื่อแสดงอเกเชิงสัญลักษณ์ในการเรียกร้องประชาธิปไตยและความหลากหลายทางเพศ โดยมีการใช้พื้นที่ช่องการจราจรในสุดของอนุสาวรีย์ประชาธิปไตย 1ช่องการจราจร ขณะที่นายธนัตถ์ ธนากิจอำนวย หรือ ไฮโซลูกนัท ซึ่งเดินทางมาร่วมชุมนุมด้วย ได้แต่งชุดเป็นหญิงเพื่อร่วมแสดงเชิงสัญลักษณ์ และความหลากหลายทางเพศ พร้อมกล่าวว่า สังคมไทยเป็นสังคมที่ถึงแม้เราเชื่อในประชาธิปไตย​ ก็ยังมีผู้ชายที่เป็นใหญ่ เพศอะไรที่ไม่ใช่เพศชายเรียกได้ว่าสิทธิ​เสรีภาพ​น้อยลงไปเรื่อยๆ ผู้หญิงไม่ได้มีสิทธิ​เท่าเทียมกันเหมือน​ผู้ชาย​ในสังคมนี้ การที่บอกว่าเป็นผู้ชายแท้ก็ไปลดทอนค่าของคนที่ไม่ใช่ชายแท้ หรือหญิงไปด้วย เราจึงเรียกร้องความถูกต้องและความเท่าเทียมของทุกเพศ โดยเฉพาะเพศที่ 3 ที่ถือว่าเป็นจำนวนประชากรที่เยอะมาก แต่ไม่ได้รับความสำคัญ นอกจากนี้ตนรวมตัวกลุ่ม Onlyfan Creater ที่พยายามยื่นร่างกฎหมายมาตรา 287 เพื่อทำให้หนังโป๊และเซ็กซ์ทอยให้​ถูกกฎหมาย นายธนัตถ์ กล่าว ด้าน พ.ต.อ.สนอง แสงมณี ผู้กำกับการ สน.ชนะสงคราม ระบุว่า กลุ่มผู้ชุมนุมมีการประสานกับตำรวจ ในการแจ้งขอจัดกิจกรรมชุมนุมโดยเบื้องต้นจะยุติในเวลา 19.00น. พร้อมขอความร่วมมือไม่ให้ปิดการจราจร -001",https://www.naewna.com/politic/607761,10_10_2021
กยศ.ชี้แจงเหตุกรณีลูกหนี้ตามคำพิพากษา 2 ราย ผ่อนชำระหนี้แล้วเงินต้นไม่ลด,"กองทุนเงินให้กู้ยืมเพื่อการศึกษา (กยศ.) ชี้แจงกรณีสำนักข่าวแห่งหนึ่งได้นำเสนอข่าวความเดือดร้อนของลูกหนี้กองทุน 2 ราย ซึ่งเป็นลูกหนี้ตามคำพิพากษาที่ผิดนัดชำระหนี้และถูกบังคับคดี โดยให้ผ่อนชำระหนี้เป็นรายเดือน แต่หลังจากลูกหนี้ผ่อนชำระมาระยะหนึ่งแล้วพบว่าหนี้เงินต้นไม่ลดลงเลย ซึ่งกองทุนอยู่ระหว่างดำเนินการเสนอแก้ไขกฎหมายเพื่อช่วยเหลือลูกหนี้กลุ่มที่ถูกดำเนินคดี วันที่ 9 ตุลาคม 2564 นายชัยณรงค์ กัจฉปานันท์ ผู้จัดการกองทุนเงินให้กู้ยืมเพื่อการศึกษา เปิดเผยว่า จากการตรวจสอบข้อมูลของลูกหนี้ทั้ง 2 ราย พบว่า ผู้กู้ยืมรายแรก ได้กู้ยืมเงินกองทุนตั้งแต่ปี 2541 มียอดหนี้เงินกู้ทั้งสิ้น 145,600 บาท เมื่อถึงกำหนดชำระหนี้ผู้กู้ได้ชำระหนี้เพียง 3 ครั้ง จำนวนรวม 4,480 บาท ต่อมาในปี 2551 กองทุนจำเป็นต้องดำเนินคดี ซึ่งผู้กู้ยืมได้มาทำสัญญาประนีประนอมยอมความที่ศาลโดยตกลงผ่อนชำระเป็นรายเดือนๆ ละ 1,600 บาท แต่หลังจากทำสัญญาประนีประนอมยอมความผู้กู้ยืมมิได้ผ่อนชำระหนี้ตามสัญญาประนีประนอมแต่อย่างใด ต่อมาหลังจากพระราชบัญญัติกองทุนเงินให้กู้ยืมเพื่อการศึกษา พ.ศ. 2560 มีผลใช้บังคับ กองทุนจึงได้ดำเนินการแจ้งหักเงินเดือนผู้กู้ยืมผ่านองค์กรนายจ้างเพื่อนำมาตัดชำระหนี้ที่ค้าง ปัจจุบันผู้กู้รายนี้มียอดเงินต้นคงเหลือ 144,498 บาท พร้อมดอกเบี้ยและเบี้ยปรับอีกจำนวนหนึ่ง ส่วนผู้กู้ยืมรายที่ 2 ได้กู้ยืมเงินกองทุนตั้งแต่ปี 2539 มียอดหนี้เงินกู้ทั้งสิ้น 340,500 บาท เมื่อถึงกำหนดชำระหนี้ผู้กู้ได้ชำระหนี้เพียงครั้งเดียวในปี 2548 จำนวน 2,000 บาท ต่อมาผู้กู้ยืมได้เข้าร่วมโครงการไกล่เกลี่ยก่อนฟ้องในปี 2552 แต่ไม่ได้ชำระหนี้เลย จนกระทั่งปี 2561 ผู้กู้ยืมได้ทำสัญญาประนีประนอมยอมความที่ศาลโดยตกลงผ่อนชำระเป็นรายเดือนๆ ละ 6,900 บาท ซึ่งผู้กู้ยืมก็ไม่ได้ชำระหนี้แต่อย่างใด ต่อมากองทุนได้ดำเนินการหักเงินเดือนผู้กู้ยืมผ่านองค์กรนายจ้างเพื่อนำเงินมาตัดชำระหนี้ ปัจจุบันผู้กู้รายนี้มียอดเงินต้นคงเหลือ 338,500 บาท พร้อมดอกเบี้ยและเบี้ยปรับอีกจำนวนหนึ่ง ซึ่งเงินที่ได้รับจากการหักเงินเดือนของลูกหนี้ทั้งสองรายได้นำมาตัดชำระเบี้ยปรับและดอกเบี้ยก่อน แต่เนื่องจากมีการค้างชำระหนี้เป็นระยะเวลานานจึงส่งผลให้เกิดดอกเบี้ยและเบี้ยปรับค้างจ่ายจำนวนมากทำให้ยังตัดไม่ถึงยอดหนี้เงินต้น ซึ่งกองทุนอยู่ในระหว่างการพิจารณาหาแนวทางช่วยเหลือลูกหนี้กลุ่มที่ถูกดำเนินคดีในลักษณะนี้ ด้วยการเสนอขอแก้ไขพระราชบัญญัติกองทุนเงินให้กู้ยืมเพื่อการศึกษา พ.ศ.2560 เพื่อให้กองทุนสามารถดำเนินการปรับโครงสร้างหนี้หรือแปลงหนี้ใหม่กับลูกหนี้ตามคำพิพากษาของกองทุน ที่ไม่มีความสามารถในการชำระหนี้ตามคำพิพากษาได้ เพื่อเปิดโอกาสให้ผู้กู้ยืมสามารถตกลงผ่อนชำระหนี้ให้แก่กองทุน ในจำนวนและระยะเวลาที่สอดคล้องกับความสามารถในการชำระหนี้ได้ในอนาคต ที่ผ่านมากองทุนได้กำหนดเงื่อนไขที่ผ่อนปรนในการชำระคืน โดยไม่คิดดอกเบี้ยในระหว่างการศึกษาและให้ระยะเวลาปลอดหนี้ 2 ปีหลังจากสำเร็จการศึกษาหรือเลิกการศึกษา โดยกำหนดอัตราดอกเบี้ยเพียง 1% ของเงินต้นคงเหลือ และให้ผ่อนชำระได้ 15 ปี กำหนดอัตราผ่อนชำระเงินต้นจากน้อยไปมากแบบขั้นบันได และเริ่มคิดดอกเบี้ยในงวดชำระปีที่ 2 เป็นต้นไป ดังตัวอย่างตารางการผ่อนชำระหนี้ 15 ปี จากเงินต้น 100,000 บาท ในปีแรกจะชำระเพียง 1,500 บาท หรือเดือนละ 125 บาท จนถึงปีสุดท้ายให้ผ่อนชำระ 13,000 บาท หรือเดือนละ 1,095 บาท หากมีการค้างชำระหนี้ กองทุนจะคิดเบี้ยปรับ 7.5% ของงวดที่ค้างชำระ ทั้งนี้ กองทุนขอยืนยันว่ากองทุนเป็นหน่วยงานของรัฐที่ให้โอกาสทางการศึกษาเพื่อสร้างทุนมนุษย์และให้ความช่วยเหลือแก่ผู้กู้ยืมเงินที่ขาดโอกาสมาอย่างต่อเนื่อง โดยปัจจุบันกองทุนมิได้ใช้เงินงบประมาณแผ่นดินแต่ใช้เงินหมุนเวียนที่ได้รับชำระหนี้จากผู้กู้ยืมที่มีความรับผิดชอบในการชำระคืน เพื่อเป็นทุนหมุนเวียนส่งต่อโอกาสทางการศึกษาให้แก่นักเรียน นักศึกษารุ่นน้องต่อไป นายชัยณรงค์ กล่าว",https://www.naewna.com/local/607775,10_10_2021
‘หมอธีระ’ชี้ตัวเลขติดเชื้อโควิดนิ่ง อาจเป็นลักษณะ‘วิกฤติต้มกบ’ ถ้ารวมผล ATK อาจพุ่ง 2.7 หมื่นคน,"วันที่ 9 ตุลาคม 2564 รศ.นพ.ธีระ วรธนารัตน์ คณะแพทยศาสตร์ จุฬาลงกรณ์มหาวิทยาลัย โพสต์เฟซบุ๊ก ระบุว่าหากเจอ 7,421 คนจาก ATK แต่ไม่รายงานจำนวนการตรวจทั้งหมด คาดประมาณจำนวนการตรวจขั้นต่ำโดยคร่าว โดยประมาณการจากความไว ถ้าความไวราว 90% ตามขั้นต่ำของการขึ้นทะเบียนใช้ แปลว่า 7,421 คนที่ตรวจได้ผลบวก จะมาจากการตรวจจำนวนผู้ติดเชื้อจริง ที่มาตรวจ ATK ขั้นต่ำราว 8,246 คน แต่หากดูจากบทเรียนจากสถานการณ์ในนครศรีธรรมราช ที่มีข่าวพบว่าความไวเหลือ 26.94% (ช่วงความเชื่อมั่นระหว่าง 20.38-34.35%) จึงมีโอกาสที่หากนำค่าความไวนี้มาประเมินภาพรวม จำนวนผู้ติดเชื้อจริงที่มาตรวจ ATK ขั้นต่ำอาจมีถึง 27,547 คน (ช่วงความเชื่อมั่นระหว่าง 21,605-36,414 คน) ตัวเลขข้างต้นเป็นเพียงการคาดประมาณจำนวนผู้ติดเชื้อจริงที่ตรวจด้วย ATK แต่จำนวนผู้ตรวจด้วย ATK ทั้งหมดย่อมมากกว่านั้น ที่น่าติดตามคือ หากสมมติฐานข้างต้นเป็นจริง คนที่ติดเชื้อจริงแต่ตรวจได้ผลลบ ย่อมมีจำนวนมาก และหลุดไปตั้งแต่หลักพันไปถึงหลักหมื่นคนได้ สถานการณ์ที่ดูนิ่งอยู่นั้นอาจเป็นไปในลักษณะ วิกฤติต้มกบ ดังนั้นจึงควรช่วยกันกระตุ้นเตือนคนใกล้ชิดและคนอื่นๆ ในสังคมให้ใช้ชีวิตอย่างมีสติ ป้องกันตัวอย่างเคร่งครัด",https://www.naewna.com/local/607787,10_10_2021
"รีบเลย! 11 ต.ค.นี้ นนท์พร้อมเปิด Walk in ให้ฉีดวัคซีนโควิด 8,000 คน สำหรับผู้มีอายุ 18-59 ปี","วันที่ 9 ตุลาคม 2564สำนักงานสาธารณสุขจังหวัดนนทบุรี แจ้งข่าว นนท์พร้อม ready to work เปิด walk in ที่ Westgate Hall เซ็นทรัล เวสต์เกต วันที่ 11 ตุลาคม 2564 รับคิวเวลา 12.00 น. ประตูลานจอดรถ 2 C ฉีดวัคซีนเวลา 12.00-14.00 น. walk in จำนวน 8,000 คน ฉีดวัคซีนซิโนแวค+แอสตร้าเซนเนก้า (Sinovac+AstraZeneca) สำหรับผู้มีอายุ 18-59 ปี ‼️รวมถึงผู้ที่ลงทะเบียนผ่านระบบนนท์พร้อม แต่ยังไม่ได้รับการฉีดวัคซีนสามารถไปขอรับวัคซีนได้ ข้อมูลจากสำนักงานสาธารณสุขจังหวัดนนทบุรี",https://www.naewna.com/local/607793,10_10_2021
GISTDA เปิดภาพดาวเทียม 4 จว.อีสาน น้ำท่วมกว่า 3 แสนไร่'ขอนแก่น-โคราช'หนักสุด,"วันที่ 9 ตุลาคม 2564 GISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน) โพสต์ผ่านเฟซบุ๊กระบุว่า GISTDA ใช้ดาวเทียม Cosmo Skymed-2 วันที่ 9 ตุลาคม 2564 ติดตามสถานการณ์น้ำในเขตภาคตะวันออกเฉียงเหนือ ล่าสุดพบพื้นที่น้ำท่วมขังบริเวณบางส่วนของจังหวัดขอนแก่น นครราชสีมา ชัยภูมิ และบุรีรัมย์ รวมทั้งสิ้น 303,704 ไร่ โดยขอนแก่นและนครราชสีมามีพื้นที่น้ำท่วมขังรวมกัน 2 จังหวัดแล้วกว่า 220,000 ไร่ ทั้งนี้ พื้นที่ส่วนใหญ่เป็นพื้นที่เกษตรกรรมในพื้นที่ลุ่มต่ำ รวมถึงทุ่งรับน้ำ พื้นที่ริมสองฝั่งแม่น้ำสายหลัก และที่อยู่อาศัยบางส่วน โดยมวลน้ำเหล่านี้จะไหลลงแม่น้ำชีและแม่น้ำมูล ก่อนออกสู่แม่น้ำโขงต่อไป ข้อมูลภาพจากดาวเทียมเหล่านี้ GISTDA จะส่งต่อให้กับหน่วยงานหลักที่รับผิดชอบและที่เกี่ยวข้อง เพื่อนำไปใช้สนับสนุนการบริหารจัดการตามภารกิจ ทั้งด้านการวางแผน การติดตาม การประเมินสถานการณ์ และการฟื้นฟูความเสียหายต่อไป ทั้งนี้ GISTDA ได้วางแผนและปรับแผนรับสัญญาณดาวเทียม เพื่อวิเคราะห์และติดตามสถานการณ์ในพื้นที่ที่คาดว่าจะได้รับผลกระทบจากน้ำท่วมอย่างต่อเนื่อง และสามารถตรวจสอบพื้นที่อื่น ๆ เพิ่มเติมได้ที่ http://flood.gistda.or.th",https://www.naewna.com/local/607794,10_10_2021
'ดร.นิว'จับโป๊ะนายกฯโซเซียล รีบโหน'เบนจา'จนกลายเป็นนักโฆษณาชวนเชื่อ,จากกรณีศาลอาญากรุงเทพใต้มีคำสั่งไม่ให้ประกันตัว น.ส.เบนจา อะปัญ แกนนำแนวร่วมธรรมศาสตร์และการชุมนุม ผู้ต้องหาคดี 112 ทำให้นายธนาธร จึงรุ่งเรืองกิจ ประธานคณะก้าวหน้า โพสต์ข้อความบนทวิตเตอร์@Thanathorn_FWP ระบุว่า ผ่าน 6 ตุลามาไม่กี่วัน ผู้มีอำนาจก็ซ้ำเดิมทำลายอนาคต เพียงเพราะเธอเรียกร้องถึงสังคมที่ดีกว่า เบนจาเป็นวิศวกรอวกาศที่กำลังสร้างชื่อเสียงให้กับไทยในอีกไม่กี่ปี แต่กลับต้องถูกจับเข้าคุก รบ.ต้องหยุดทำลายอนาคตของชาติ ก่อนที่สังคมไทยจะถูกผลักออกไปไกลเกินจุดที่จะเจรจาประนีประนอมกันได้นั้น ล่าสุด ดร.ศุภณัฐ อภิญญาณหรือ ดร.นิวนักวิจัยภายใต้สถาบันวิจัย MAST Center และคณะวิศวกรรมชีวการแพทย์ University of Arkansas ประเทศสหรัฐอเมริกา ได้โพสต์ข้อความลงบนเฟซบุ๊กส่วนตัว Suphanat Aphinyanระบุว่าเมื่อธนาธรเป็นนายกโซเชียลได้ เบนจาก็เป็นวิศวกรอวกาศโซเชียลได้เหมือนกัน โฆษณาชวนเชื่อจนเกินจริง ยุยงปลุกปั่นด้วยการโกหกซ้ำซากอย่างไรให้ดูโง่แบบ ธนาธร จึงรุ่งเรืองกิจ นักโหนชายกระโปรงคนรุ่นใหม่ ธนาธร: เบนจาเป็นวิศวกรอวกาศ ความจริง: เบนจาเป็นนักศึกษา ป.ตรี อีกทั้งสถาบันที่เบนจาศึกษาอยู่ ไม่ได้เปิดสาขาวิชาวิศวกรรมอวกาศแต่อย่างใด -001,https://www.naewna.com/politic/607790,10_10_2021
คฝ.ปะจันหน้าม็อบกวนเมืองป่วนแยกผ่านฟ้า เสียงตูมสนั่น'เฟมินิสต์'ชิงยุติชุมนุม,9 ต.ค. 2564 เวลาประมาณ 19.00 น. เกิดเหตุวุ่นวายขึ้นในช่วงท้ายการชุมนุมของกลุ่มเฟมินิสต์ปลดแอกที่บริเวณอนุสาวรีย์ประชาธิปไตย เมื่อพบมวลชนจำนวนหนึ่งรวมตัวกันบริเวณแยกผ่านฟ้า และได้จุดไฟเผาวัตถุบางอย่าง พร้อมกับมีเสียงประทัดดังมาจากบริเวณดังกล่าวอย่างต่อเนื่อง ก่อนที่กลุ่มเฟมินิสต์ปลดแอกจะประกาศยุติการชุมนุม จากนั้นเจ้าหน้าที่ตำรวจชุดควบคุมฝูงชน (คฝ.) ได้เข้ากระชับพื้นที่บริเวณแยกผ่านฟ้า พร้อมประกาศให้มวลชนยุติการก่อเหตุรุนแรง และให้สื่อมวลชนรวมถึงประชาชนที่ไม่เกี่ยวข้องออกจากพื้นที่ ก่อนที่เจ้าหน้าที่จะสามารถควบคุมสถานการณ์ได้ในเวลาประมาณ 20.30 น. พร้อมกับจับกุมผู้ก่อเหตุได้จำนวนหนึ่ง นอกจากนี้ เวลาประมาณ 20.50 น. มีรายงานว่า ตำรวจพบนายเอกชัย หงส์กังวาน นักเคลื่อนไหวทางการเมือง มาสังเกตการณ์อยู่บริเวณหน้าร้านสะดวกซื้อ ใกล้กับพิพิธภัณฑ์พระบาทสมเด็จพระปกเกล้าเจ้าอยู่หัว จึงขอตรวจค้นก่อนจะปล่อยตัวไปเพราะไม่พบความเกี่ยวข้องกับผู้ชุมนุมกลุ่มที่ก่อความวุ่นวาย ด้านเฟซบุีกแฟนเพจ เฟมินิสต์ปลดแอก โพสต์ข้อความเมื่อเวลาประมาณ 21.00 น. ระบุว่า ถ้อยแถลงของ เฟมินิสต์ปลดแอก เหตุยุติการชุมนุม หลังจากมีเสียงดังมาทางแยกผ่านฟ้า โดยมีลำดับเหตุการณ์คือ 19.00 น. มีเสียงดังเกิดขึ้นบริเวณแยกผ่านฟ้า 19.15 น. มีการตั้งขบวนของคฟ.บริเวณแยกเทวกรม 19.20 น. ประกาศยุติการชุมนุม เราเห็นว่ามีความพยายามให้ คฝ. เข้ามาสลาย เราจึงต้องประกาศยุติเพราะเป็นห่วงความปลอดภัยของมวลชน ขอบคุณสำหรับทุกการสนับสนุน แล้วพบกันใหม่ เฟมินิสต์ปลดแอก ปล1 #เสียดายยังไม่ได้เปลือย ปล 2 ซึ่งในช่วงก่อนการประกาศเยาวรุ่นทะลุแก๊ซได้พูดคุยอยู่กับทีมงานหลังเวที เพื่อขอขึ้นเวทีปราศรัยตอนช่วงท้ายกิจกรรม นะจ๊ะ -001,https://www.naewna.com/local/607800,10_10_2021
‘เหนือ อีสาน ตะวันออก ใต้’ฝนตกหนัก ระวังท่วมฉับพลัน ‘กทม.’30%ของพื้นที่,เหนือ อีสาน ตะวันออก ใต้ฝนตกหนัก ระวังท่วมฉับพลัน กทม.30%ของพื้นที่ เมื่อเวลา 05.00 น.วันที่ 10 ตุลาคม 2564 กรมอุตุนิยมวิทยา รายงานลักษณะอากาศทั่วไป พยากรณ์อากาศ 24 ชั่วโมงข้างหน้า ร่องมรสุมพาดผ่านภาคเหนือตอนล่าง ภาคกลาง และภาคตะวันออกเฉียงเหนือตอนบน เข้าสู่พายุโซนร้อน ไลออนร็อก บริเวณอ่าวตังเกี๋ย ประกอบกับมรสุมตะวันตกเฉียงใต้ที่พัดปกคลุมทะเลอันดามัน ภาคใต้ และอ่าวไทยมีกำลังแรง ลักษณะเช่นนี้ทำให้ภาคเหนือ ภาคตะวันออกเฉียงเหนือตอนบน ภาคตะวันออก และภาคใต้ มีฝนตกหนักบางแห่ง ขอให้ประชาชนในพื้นที่เสี่ยงภัยบริเวณดังกล่าว ระวังอันตรายจากฝนตกหนักและฝนที่ตกสะสมซึ่งอาจทำให้เกิดน้ำท่วมฉับพลันและน้ำป่าไหลหลากในระยะนี้ไว้ด้วย สำหรับคลื่นลมบริเวณทะเลอันดามันและอ่าวไทยตอนบนมีกำลังแรง โดยทะเลอันดามันและอ่าวไทยตอนบนมีคลื่นสูง 2-3 เมตร ส่วนอ่าวไทยตอนล่างมีคลื่นสูง ประมาณ 2 เมตร และบริเวณที่มีฝนฟ้าคะนองคลื่นสูงมากกว่า 3 เมตร ขอให้ชาวเรือบริเวณทะเลอันดามันและอ่าวไทยควรเพิ่มความระมัดระวังในการเดินเรือและหลีกเลี่ยงบริเวณที่มีฝนฟ้าคะนอง ส่วนเรือเล็กบริเวณทะเลอันดามันและอ่าวไทยตอนบนควรงดออกจากฝั่งในระยะนี้ อนึ่ง พายุโซนร้อน ไลออนร็อก บริเวณอ่าวตังเกี๋ย คาดว่าจะเคลื่อนขึ้นฝั่งบริเวณประเทศเวียดนามตอนบนในช่วงวันที่ 10-11 ตุลาคม 2564 และจะอ่อนกำลังลงตามลำดับ ส่วนพายุโซนร้อน คมปาซุ บริเวณมหาสมุทรแปซิฟิกยังไม่มีผลกระทบต่อลักษณะอากาศของประเทศไทยในระยะนี้ ฝุ่นละอองขนาดเล็ก ในช่วงของฤดูฝนการสะสมของฝุ่นละออง/หมอกควันมีน้อย พยากรณ์อากาศสำหรับประเทศไทยตั้งแต่เวลา 06:00 วันนี้ ถึง 06:00 วันพรุ่งนี้ + ภาคเหนือ มีฝนฟ้าคะนองร้อยละ 40 ของพื้นที่ กับมีฝนตกหนักบางแห่ง ส่วนมากบริเวณจังหวัดเชียงราย พะเยา น่าน อุตรดิตถ์ และเพชรบูรณ์ อุณหภูมิต่ำสุด 20-25 องศาเซลเซียส อุณหภูมิสูงสุด 33-36 องศาเซลเซียส ลมอ่อน ความเร็ว 5-15 กม./ชม. + ภาคตะวันออกเฉียงเหนือ มีฝนฟ้าคะนองร้อยละ 40 ของพื้นที่ กับมีฝนตกหนักบางแห่ง บริเวณจังหวัดบึงกาฬ นครพนม สกลนคร เลย หนองคาย อุดรธานี และมุกดาหาร อุณหภูมิต่ำสุด 23-25 องศาเซลเซียส อุณหภูมิสูงสุด 32-35 องศาเซลเซียส ลมตะวันตกเฉียงใต้ ความเร็ว 10-20 กม./ชม. + ภาคกลาง มีฝนฟ้าคะนองร้อยละ 30 ของพื้นที่ ส่วนมากบริเวณจังหวัดสุพรรณบุรี นครปฐม กาญจนบุรี ราชบุรี สมุทรสงคราม และสมุทรสาคร อุณหภูมิต่ำสุด 23-27 องศาเซลเซียส อุณหภูมิสูงสุด 33-35 องศาเซลเซียส ลมตะวันตกเฉียงใต้ ความเร็ว 10-20 กม./ชม. + ภาคตะวันออก มีฝนฟ้าคะนองร้อยละ 40 ของพื้นที่ กับมีฝนตกหนักบางแห่ง บริเวณจังหวัดระยอง จันทบุรี และตราด อุณหภูมิต่ำสุด 24-26 องศาเซลเซียส อุณหภูมิสูงสุด 30-35 องศาเซลเซียส ลมตะวันตกเฉียงใต้ ความเร็ว 20-40 กม./ชม. ทะเลมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร + ภาคใต้ (ฝั่งตะวันออก) มีฝนฟ้าคะนองร้อยละ 40 ของพื้นที่ บริเวณจังหวัดเพชรบุรี ประจวบคีรีขันธ์ ชุมพร และสุราษฎร์ธานี อุณหภูมิต่ำสุด 23-25 องศาเซลเซียส อุณหภูมิสูงสุด 32-35 องศาเซลเซียส ลมตะวันตกเฉียงใต้ ความเร็ว 20-35 กม./ชม. ทะเลมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร + ภาคใต้ (ฝั่งตะวันตก) มีฝนฟ้าคะนองร้อยละ 60 ของพื้นที่ และมีฝนตกหนักบางแห่ง บริเวณจังหวัดระนอง และพังงา อุณหภูมิต่ำสุด 21-25 องศาเซลเซียส อุณหภูมิสูงสุด 31-33 องศาเซลเซียส ลมตะวันตกเฉียงใต้ ความเร็ว 20-40 กม./ชม. ทะเลมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร + กรุงเทพมหานครและปริมณฑล มีฝนฟ้าคะนองร้อยละ 30 ของพื้นที่ อุณหภูมิต่ำสุด 25-26 องศาเซลเซียส อุณหภูมิสูงสุด 32-34 องศาเซลเซียส ลมตะวันตกเฉียงใต้ ความเร็ว 10-20 กม./ชม. -005,https://www.naewna.com/local/607801,10_10_2021
'มหานิยม'แฉพระบางรูป-จนท.วิ่งแก้เอกสารใหม่ ปูดเจ้าคณะเมืองคอนถูกปองร้าย,มหานิยม เวชกามา ปูดมีข่าวลือเจ้าคณะจังหวัดนครศรีธรรมราชอาจถูกปองร้ายจากกลุ่มคนที่เสียผลประโยชน์ที่ไม่อยากให้เป็นเจ้าคณะจังหวัดต่อไป หลัง มส.มีคำสั่งปลด 3 เจ้าคณะจังหวัด ตอนนี้มีตำรวจเข้ามาดูแลความปลอดภัยที่วัดแล้ว พร้อมแฉขณะนี้มีพระบางรูปร่วมกับเจ้าหน้าที่บางคนกำลังวิ่งเต้นจัดทำเอกสารบางอย่างขึ้นมาใหม่ วันที่ 9 ต.ค.64 ดร.นิยม เวชกามา ส.ส.สกลนคร พรรคเพื่อไทย เปิดเผยถึงความคืบหน้ากรณีมหาเถรสมาคม (มส.) มีคำสั่งปลดพระสังฤาธิการ 3 รูป ออกจากตำแหน่งเจ้าคณะจังหวัดว่า ตนไม่ค่อยสบายใจข่าวลือที่ออกมาเกี่ยวกับเจ้าคณะจังหวัดนครศรีธรรมราช อาจถูกปองร้ายจากกลุ่มคนที่เสียผลประโยชน์ที่ท่านเข้าไปบริหารจัดการที่ดินของวัดในจังหวัดนครศรีธรรมราช ให้เกิดความถูกต้อง ซึ่งผู้ที่เสียผลประโยชน์ไม่อยากให้ท่านเป็นเจ้าคณะจังหวัดต่อไป โดยอาศัยช่วงจังหวะเกิดปัญหาที่มหาเถรสมาคมแต่งตั้งเจ้าคณะจังหวัดรูปใหม่ซ้อน เพื่อจะฉวยเป็นโอกาสโยนความผิดให้สถานการณ์ เมื่อเช้าตนได้โทรสอบถามเจ้าคุณเจือ ทราบว่า ตอนนี้มีเจ้าหน้าที่ตำรวจเข้ามาดูแลความปลอดภัยที่วัดแล้ว ดร.นิยม กล่าวต่อว่า การที่มหาเถรสมาคมแต่งตั้งเจ้าคณะจังหวัดรูปใหม่ซ้อนเกิดปัญหามาก ทั้งที่พระราชปริยัติเวที หรือเจ้าคุณเจือ ยังอยู่ในตำแหน่ง ทางฝ่ายคณะสงฆ์นครศรีธรรมราช ก็ไม่รู้จะฟังใคร ปั่นป่วนกันไปหมด ทาง มส.ก็พยายามออกข่าวมาว่า ในส่วนของจังหวัดนครศรีธรรมราช ไม่ได้ตั้งเจ้าคณะจังหวัดซ้อน เพราะพระธรรมวิมลโมลี วัดไตรธรรมาราม เจ้าคณะภาค 16 มีคำสั่งปลดไปก่อนหน้านั้นแล้ว ซึ่งไม่จริง ตนได้ข้อมูลมาไม่ตรงกับ มส.ก่อนที่มหาเถรสมาคมจะมีมติแต่งตั้งเจ้าคณะจังหวัดรูปใหม่เพียงไม่กี่วัน เจ้าคณะภาค 16 ยังมีหนังสือถึงเจ้าคณะจังหวัดในกิจการงานต่างๆ ของคณะสงฆ์จังหวัดนครศรีธรรมราชอยู่เลย แล้วจะบอกว่าเจ้าคณะภาคปลดแล้วได้อย่างไร เมื่อเจ้าคณะภาคยังมีหนังสือถึงท่าน ก็แสดงว่า ท่านยังอยู่ในตำแหน่ง ไม่ได้ถูกปลด หนังสือนั้นก็จะเป็นหลักฐานยืนยันอีกทางหนึ่ง แต่มหาเถรสมาคมไม่ได้ตรวจสอบข้อมูลให้ชัดเจน กลับมีมติแต่งตั้งรูปใหม่ซ้อนขึ้นมา ในทางปกครอง ถือว่า เป็นความผิดพลาดอย่างร้ายแรง อย่างนี้ตามกฎมหาเถรสมาคม จะถือว่ากรรมการมหาเถรสมาคมทำผิดจริยาพระสังฆาธิการอย่างร้ายแรงได้หรือไม่ จังหวัดนครศรีธรรมราช อยู่ในเขตภาค 16 หากมีการปลดท่านออกจากตำแหน่งจริง เจ้าคณะภาคก็ต้องรายงานการปลดมายังเจ้าคณะใหญ่หนใต้ และเจ้าคณะใหญ่หนใต้ ต้องส่งเรื่องมายังสำนักพุทธ เพื่อแจ้ง มส.ทราบ ซึ่งจะต้องมีมติมหาเถรสมาคมออกมาก่อนหน้านี้ว่า ท่านถูกปลดพ้นจากตำแหน่งไปแล้ว หนังสือรายงานการปลดต้องมีขึ้นมาตามลำดับการปกครอง เพราะเป็นถึงเจ้าคณะจังหวัด แต่ปรากฎว่า ท่านยังทำหน้าที่และเจ้าคณะภาค 16 ก็ยังมีหนังสือถึงท่านจนถึงวัน มส.มีมติ ตั้งเจ้าคณะจังหวัดรูปใหม่และยังมีข้อมูลอีกว่า เจ้าคณะใหญ่หนใต้ ท่านก็ไม่รู้เรื่อง ท่านไม่เคยรายงานต่อ มส.เรื่องการปลดเจ้าคุณเจือ ออกจากตำแหน่ง และท่านไม่เคยแจ้ง มส.ขอตั้งเจ้าคณะจังหวัดรูปใหม่ เรื่องนี้เป็นปมใหญ่ซ้อนขึ้นมา มีใครแอบสอดไส้ตั้งเจ้าคณะจังหวัดซ้อนหรือไม่ มส.และสำนักพุทธ ต้องชี้แจงให้ชัดเจน ดร.นิยม กล่าว ดร.นิยม กล่าวอีกว่า เมื่อกรรมาธิการศาสนาฯเรียกบุคคลที่เกี่ยวข้องมาให้ข้อเท็จจริง ตนจะขอให้เรียกเอกสารเหล่านี้ทั้งหมดมาประกอบการพิจารณาด้วย ในเบื้องต้นตนขอบอกไปยังเจ้าคณะจังหวัดต่างๆ ที่ถูกปลดว่า ต้องเอาหลักฐานที่มีไปแจ้งความไว้ก่อน ป้องกันกระบวนการทำหลักฐานย้อนหลัง เพราะตนทราบมาว่าขณะนี้มีพระบางรูปร่วมกับเจ้าหน้าที่บางคนกำลังวิ่งเต้นจัดทำเอกสารบางอย่างขึ้นมา - 003,https://www.naewna.com/likesara/607764,10_10_2021
เกาะติด! รายงานสถานการณ์ผู้ติดเชื้อไวรัส COVID-19 ทั่วโลก,"ติดตามรายงานสถานการณ์การแพร่ระบาดล่าสุดของ ไวรัสโควิด-19 จากประเทศต่างๆ ทั่วโลก ประจำวันที่ 10ตุลาคม2564มีรายละเอียดดังต่อไปนี้... ผู้ติดเชื้อรวม :238,327,268 ผู้เสียชีวิตรวม : 4,862,309 รักษาหายรวม :215,460,799 ยอดรวมประเทศที่ติดเชื้อ:www.worldometers.info",https://www.naewna.com/inter/607804,10_10_2021
'ไทรักษา'มาแล้ว! ประกาศเปิดตัวคนรุ่นใหม่ 13 ตุลาฯคัดค้าน'ปฏิรูปสถาบัน',เมื่อวันที่ 9 ตุลาคม 2564 เฟชบุ๊ก ไทรักษา โพสต์ข้อความว่าขอเรียนเชิญสื่อมวลชนทุกสำนัก ร่วมบันทึกภาพและทำข่าว!!การต่อสู้คัดค้านแนวคิดการปฏิรูปสถาบันพระมหากษัตริย์อย่างเป็นทางการ ในลักษณะการต่อสู้ทางความคิด ผ่านการรณรงค์ทางสังคม ด้วยกิจกรรมเชิงสัญลักษณ์ ของกลุ่มไทรักษา ในวันที่ 13 ตุลาคม 2564 เวลา 15.00 น.ที่ลานด้านหน้า หอศิลป์ ปทุมวัน กลุ่มไทรักษา จัดกิจกรรมเชิงสัญลักษณ์ครั้งสำคัญ โดยเป็นกิจกรรมการแสดงออกทางสังคมของกลุ่มคนรุ่นใหม่ ที่ไม่เห็นด้วยกับแนวคิดการปฏิรูปสถาบันพระมหากษัตริย์ของกลุ่มคณะราษฏรแถลงการณ์ระบุ ล่าสุดได้โพสต์ว่ามรดกบ้านเฮา ปู่ย่าสร้างแปงมา เป็นของขวัญให้ลูกหลาน#บ้านเกิดเมืองนอน 13 ตุลาคมนี้ หน้าหอศิลป์ เรามีสิ่งงดงามและยิ่งใหญ่ให้ชมเด้อ ขณะที่เฟชบุ๊กTHE TRUTH รายงานว่าเพจ ไทรักษา เป็นเพจที่ก่อตั้งขึ้นจากกลุ่มเยาวชนผู้ยึดมั่นในความรักชาติ เคยออกมาเคลื่อนไหวโพสต์ข้อความขอบคุณพี่น้องชาวจีนและให้กำลังใจหลังจากที่คนไทยจำนวนหนึ่งออกมาด้อยค่าวัคซีนซิโนแวค พร้อมกับภาพที่มีหญิงสาวรายหนึ่งออกมาชูป้ายขอบคุณประเทศจีนมาแล้ว นอกจากนี้ เมื่อวันที่ 11 กันยายนที่ผ่านมา เพจไทรักษา ยังได้โพสต์ถึงจุดยืนของพวกเขาว่าถ้าเขาบอกว่า!!! คนรุ่นใหม่จะเป็นคนกำหนดอนาคตของตัวเอง เราก็ขอกำหนดมันแบบนี้ได้เหมือนกันใช่ไหมคะ ?... เพราะพวกเราก็ไม่อยากให้ประเทศไทยวันนี้ ที่ยังมีสถาบันพระมหากษัตริย์อยู่ ถูกผู้คนกล่าวถึงว่าเป็นยุคที่บ้านเมืองยังดีอยู่ในแค่ความทรงจำเท่านั้น ประเทศเรา ไม่ได้ด้อยพัฒนาอย่างที่ใครปลุกปั่นและโฆษณาชวนเชื่อ เราเจริญกว่าอีกหลายประเทศ และอยู่สบายกว่าอีกหลายประเทศ (ต้องยอมรับกันแฟร์ๆนะคะ) เรามีเอกลักษณ์ของตัวเอง มีความภาคภูมิใจที่ บรรพบุรุษเราสร้างมาไว้ให้ อาจจะไม่ใช่สิ่งที่ดีทั้งหมด แต่ก็ยังดีพอ !! ที่นักร้องดังระดับโลก ยังได้เอาวัฒนธรรมของประเทศบ้านเกิดตัวเองออกไปเผยแพร่อย่างภาคภูมิใจ นั่นแสดงว่าประเทศไทยในระดับโลก เราไม่มีสิ่งด้อยค่าลงไปเลย และสิ่งที่มีคุณค่าเหล่านี้ ล้วนมาจากรากเหง้าของเราเอง เพราะเราเป็นชนที่มีราก หากทำลายรากนั้นออกไปต้นไม้ที่แผ่กิ่งก้านร่มเงาให้อาศัย !! จะล้มลง นั่นก็คือประเทศไทย ที่เป็นประเทศของเราทุกคน เราจึงขอเลือกที่จะรักษารากเหง้าของเราเอาไว้ เพื่ออนาคตของเราเองค่ะ -001,https://www.naewna.com/politic/607786,10_10_2021
เมืองหลวง'อินเดีย'ห้ามพนักงานรัฐไม่ฉีดวัคซีนโควิดเข้าทำงาน,"10 ต.ค.64 สำนักข่าวซินหิวรายงานว่าองค์การจัดการภัยพิบัติเดลี (DDMA) ของอินเดียออกคำสั่งห้ามพนักงานรัฐบาลท้องถิ่นกรุงนิวเดลี เมืองหลวงของประเทศ ที่ไม่ได้ฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) เข้าปฏิบัติหน้าที่ในสำนักงาน ตั้งแต่วันที่ 16 ต.ค. เป็นต้นไป คำสั่งระบุว่า พนักงานทุกคนที่ทำงานภายใต้รัฐบาลดินแดนเมืองหลวงแห่งชาติเดลี ซึ่งรวมถึงเจ้าหน้าที่แนวหน้า บุคลากรการแพทย์ ครู และบุคลากรในโรงเรียนและวิทยาลัย ควรเข้ารับวัคซีนอย่างต่ำ 1 โดสภายในวันที่ 15 ต.ค. ตามแนวปฏิบัติและระเบียบการฉีดวัคซีนที่กระทรวงสาธารณสุขกลางกำหนดไว้ พนักงานรัฐบาลเดลีที่ไม่ได้รับวัคซีนป้องกันโรคโควิด-19 ทั้งหมดจะถูกพิจารณาสถานะเป็น ลางาน จนกว่าจะได้รับวัคซีน โดยองค์การฯ มีมติจะรับรองการฉีดวัคซีนแก่พนักงานรัฐบาลร้อยละ 100 เพื่อป้องกันโรคโควิด-19 ทั้งนี้ เดลีตรวจพบผู้ป่วยโรคโควิด-19 เพิ่ม 44 ราย ในช่วง 24 ชั่วโมง และปัจจุบันอินเดียมีผู้ป่วยที่ยังรักษาตัวรวม 240,221 ราย ซึ่งเป็นตัวเลขต่ำสุดในรอบ 205 วัน ที่มาxinhuathai",https://www.naewna.com/inter/607810,10_10_2021
ไขข้อข้องใจ!‘หมอยง’เคลียร์ปมให้วัคซีนโควิดร่วมกับวัคซีนอื่น แนะ‘ไข้หวัดใหญ่’ควรห่าง 2 สัปดาห์,ไขข้อข้องใจ!หมอยงเคลียร์ปมให้วัคซีนโควิดร่วมกับวัคซีนอื่น แนะไข้หวัดใหญ่ควรห่าง 2 สัปดาห์ 10 ตุลาคม 2564 ศ.นพ.ยง ภู่วรวรรณ หัวหน้าศูนย์เชี่ยวชาญเฉพาะทางด้านไวรัสวิทยาคลินิก ภาควิชากุมารเวชศาสตร์ คณะแพทยศาสตร์ จุฬาลงกรณ์มหาวิทยาลัย โพสต์ข้อความลงบนเฟซบุ๊ก หัวข้อ โควิด-19 วัคซีน การให้วัคซีนโควิดร่วมกับวัคซีนอื่น มีเนื้อหาดังนี้... โควิด-19 วัคซีน การให้วัคซีนโควิดร่วมกับวัคซีนอื่น ยง ภู่วรวรรณ 10 ตุลาคม พ.ศ.2564 การให้วัคซีนโดยทั่วไป เช่น ในเด็กเราให้วัคซีนพร้อมกันได้ เช่น ให้วัคซีนรวม คอตีบ ไอกรนบาดทะยัก ตับอักเสบ เยื่อหุ้มสมองอักเสบ และ โปลิโอ ร่วมกับวัคซีนไอพีดี โดยฉีดคนละตำแหน่ง และหยอดวัคซีนโรต้า เด็กสามารถตอบสนองภูมิต้านทานได้ดี การศึกษาในอังกฤษการให้วัคซีน AstraZeneca หรือ Pfizer พร้อมกับไข้หวัดใหญ่ได้ โดยที่อาการแทรกซ้อนไม่ได้เพิ่มขึ้น ไม่มีปฏิกิริยารบกวนการสร้างภูมิต้านทานแต่อย่างใด สำหรับประเทศไทย เนื่องจากกลัวว่าเกิดอาการแทรกซ้อนแล้วแยกกันไม่ได้ ว่าเกิดจากวัคซีนโควิด หรือวัคซีนใดที่ให้พร้อมกัน จึงแนะนำให้ห่างกัน 2 สัปดาห์ ยกเว้น การให้วัคซีนพิษสุนัขบ้า บาดทะยัก สามารถให้ตามกำหนดถึงแม้จะเป็นวันเดียวกัน ก็ได้ เพราะวัคซีนทั้งสองเป็นเรื่องปัจจุบันทันด่วน มีความสำคัญ ไม่สามารถเลื่อนได้ #หมอยง -005,https://www.naewna.com/local/607809,10_10_2021
ร้านก๋วยเตี๋ยวพัทยา 'เฮียหมา 5 หมู' สุดชิวเสาร์อาทิตย์ มีดนตรีสดบรรเลง,10 ตุลาคม 2564 จากสถานการ์ณโควิดทำให้ธุรกิจหลายอย่างต้องปรับ เช่น ร้านก๋วยเตี๋ยว เฮียหมา 5 หมู ซึ่งขายตั้งแต่ช่วงเย็นถึงเช้านานกว่า 20 ปี ในเมืองพัทยา ต้องเปลี่ยนจากขายกลางคืนมาเป็นกลางวัน โดยย้ายจากเมืองพัทยาเข้ามาขายแถวบ้านซอยลับแล โดยมีอาหารแนะนำ ก๋วยเตี๋ยวห้าหมูต้มยำ ก๋วยจั๊บน้ำข้น ต้มยำธรรมดา ข้าวต้มหมู เครื่องในหมู ก๊วยจั๊บน้ำข้น ลูกชิ้นเอ็นหมู-เนื้อ เริ่ม 10 บาท ราคาเริ่ม 30 บาท นายเชษฐา อุทาโย หรือเฮียหมา 5 หมู เล่าให้ฟังว่า ตนมีอาชีพขายก๋วยเตี๋ยวมานานกว่า 20 ปี โดยจะรู้จักกันดีในชื่อเฮียหมา 5 หมู เพราะตนจะเป็นคนเสียงดัง ลูกค้าก็จะตั้งชื่อเฮียหมา จนเป็นชื่อที่ลูกค้าเรียกติดปากกัน แต่จากสถานการณ์โควิดทำให้ต้องปรับตัวจากการขายกลางคืนมาขายกลางวัน โดยปรับราคาลงให้สามารถได้กินได้แต่รสขาติขนาดเครื่องเคียงเหมือนเดิม ซึ่งกระแสตอบรับดีโดยเมนูในร้านที่ลูกค้ามักสั่งกินได้แก่ก๋วยเตี๋ยวห้าหมูต้มยำ ซึ่งจะมีหมูกรอบ หมูแดงรวมถึงไข่ก๋วยจั๊บน้ำข้น ต้มยำธรรมดา ข้าวต้มหมู เครื่องในหมู ก๊วยจั๊บน้ำข้น รวมถึงลูกชิ้นเอ็นหมู-เนื้อที่ลูกค้าต้องซื้อกินและซื้อกลับบ้านเป็นประจำ เฮียหมา 5 หมู ยังกล่าวอีกว่า พอเริ่มเปิดกลางวัน ก็เริ่มขายดีขึ้นสุขภาพจากที่เป็นโรคประจำตัวหลายโรคก็เริ่มดี นอกจากสุขภาพดีขึ้นแล้วลูกค้าที่กินกลางคืนก็ตามมาอุดหนุนน้องที่เป็นนักดนตรีก็เลยขอมาเล่นเพลงช่วงเสาร์ อาทิตย์ ช่วงเที่ยง ให้กับลูกค้าได้ฟังและช่วยค่าใช้จ่ายกับน้องๆนักดนตรีที่ไม่มีรายได้ สำหรับลูกค้าที่อยากลิ้มลองรสชาติ ความอร่อย ก็สามารถมาชิมได้ที่ร้านหยกพัทยา ภายในซอยลับแล เนินพลับหวาน โดนเปิดตั้งแต่เวลา 08.00-15.00. เสาร์-อาทิตย์ มีดนตรีฟังตอนเที่ยงหรือที่เพจ หยก พัทยาสาย 3หรือโทรศัพท์ได้ที่ เบอร์ 087 071 4640 -012,https://www.naewna.com/likesara/607807,10_10_2021
ยิปซีพยากรณ์ดวงรายวัน ประจำวันอาทิตย์ 10 ตุลาคม 2564,ท่านที่เกิดวันอาทิตย์ อิทธิพลของไพ่ 8เหรียญ (Eight of Pentacles) วันนี​้มีโชคลาภ​การเสี่ยงเข้ามาอย่างไม่คาดฝัน ทำให้เงินทองเริ่มเดินสะพัดคล่องมือ งานเด่นผลงานดีขึ้นเพราะความขยันของเรา กิจการส่วนตัวเริ่มไปได้ดีกว่าเดิม ความรักจะมีงอนกันเหตุเพราะเรื่องไม่เป็นเรื่อง ท่านที่เกิดวันจันทร์ อิทธิพลของไพ่กงล้อมหาสมบัติ (The.Sun) วันนี้เงินทองเดินสะพัดมีเขามาเกินลุ้น ลาภลอยก้อนโตเข้ามาจากคนใกล้ชิด งานรุดหน้าไปได้ดีขึ้น ค้าขายไปได้ดีตามเป้าหมายที่วางไว้ ความรักคนที่มีปัญฆากันจะเคลียร์ใจกันได้ ทำให้วันนี้ชีวิตดูสดใสลัลล้า ท่านที่เกิดวันอังคาร อิทธิพลของไพ่โลก (The World) วันนี้งานมีผลงานน่าพึงพอใจดังหวังไว้ และกิจการส่วนตัวการเจรจาบรรลุข้อตกลง เงินทองเริ่มเดินสะพัดจัดเต็ม และบางรายจะมีลาภลอยฟลุกๆจากเพื่อนสนิทนำมาให้ ความรักคนโสดจะได้พบรักออนไลน์ ท่านที่เกิดวันพุธ อิทธิพลของไพ่พระอาทิตย์ (The Sun) วันนี้มีลาภลอยเงินทองคล่องมือเดินสะพัด ทำให้ชีวิตดีขึ้นอีกเยอะส่วนคนที่ทำงานประจำจะทำงานได้ลุล่วงสำเร็จ ส่วนการค้าขายดีขึ้น มีลูกค้ามากกว่าเดิม ความรักโชคดีรักเก่าย้อนกลับมา เล่นเอาชีวิตสดใสเสียที ท่านที่เกิดวันพฤหัสบดี อิทธิพลของไพ่ 3 ไม้เท้า (Three of Wands) วันนี้งานวุ่นสุดๆแต่ผลงานออกมาดีอย่างน่าพึงพอใจ ธุรกิจส่วนตัวมีงานใหญ่กำไรก้อนโตจะเข้ามาเงินทองแม้จะมีเข้ามาหลายทางแต่ก็จะหมดไปอย่างรวดเร็วควรทำบุญปล่อยปลาเสริมดวงชะตาชีวิต ท่านที่เกิดวันศุกร์ อิทธิพลของไพ่ราชาถือดาบ(King of Swords) วันนี้เครียดจัดเพราะมีปากเสียงกับเพื่อนร่วมงาน และทีมีงานส่วนตัวแม้จะไปได้ดี แต่ให้ระวังเรื่องเล็กน้อยจะทำปัญหาให้ ความรักเหตุเพราะแนวคิดที่ขัดกันทำให้ไม่พูดกันเป็นวันเงินทองแม้มีเข้ามาแต่ภาระที่มีมากกว่าเยอะ ท่านที่เกิดวันเสาร์ อิทธิพลของไพ่ 2 ถ้วย(Two of Cups) วันนี้ความรักดีมีความเข้าใจกันความสัมพันธ์ราบรื่นเงินทองคล่องมือหมุนเวียนได้คล่อง งานเดินหน้าทำงานอย่างมั่นใจกิจการส่วนตัวงานใหญ่ได้ลุ้นเพราะมีผู้ใหญ่เข้ามาช่วย .............................................................. ท่านผู้อ่านที่มีความประสงค์ ต้องการปรึกษา เรื่องดวงชะตาเป็นการส่วนตัว กับ อาจารย์ กิติคุณ พลวัน สอบถามรายละเอียดเพิ่มเติมได้ที่094-6298799,https://www.naewna.com/lady/607812,10_10_2021
วุ่นแล้ว!กำลัง ตร.เมืองคอนเข้าอารักขา 2 วัดเข้มหลัง มส.แต่งตั้งเจ้าคณะซ้ำซ้อน,"พิษคำสั่งปลดฟ้าผ่า มส.ทำวัดวุ่น! กำลังตำรวจเมืองคอนทั้งในและนอกเครื่องแบบเข้าอารักขา 2 วัดดังนครศรีธรรมราช หลัง มส.แต่งตั้งเจ้าคณะจังหวัดซ้ำซ้อน หวั่นมือที่ 3 สร้างสถานการณ์ วันที่ 9 ต.ค.64 ผู้สื่อข่าวรายงานว่า เพจเฟสบุ๊ก Uthit Siriwan ของ ศ.ดร.อุทิส ศิริวรรณ นักวิชาการอิสระด้านพระพุทธศาสนา โพสต์ภาพพร้อมข้อความว่า กรณีแต่งตั้งเจ้าคณะจังหวัดนครศรีธรรมราช เมื่อคืนกลางดึกว่า เกิดข่าวลือสะพัดทั่วนครศรีธรรมราชว่า ฝ่ายตรงข้ามที่ศรัทธาคิดเห็นแตกต่างลงขันกันจ้างมือปืนบุกยิงท่านเจ้าคุณเจือ พระราชปริยัติเวที ที่ศิษยานุศิษย์ออกมาเคลื่อนไหวขอความเป็นธรรม อยู่ระหว่างถวายฎีกา และดำเนินการตามกฎหมาย ตำรวจต้องส่งกำลังอารักขา เพราะนครศรีธรรมราช เป็นเมืองคนดุ ดังที่บอกใช้เมตตานำ อภัยกำกับ แล้วอโหสิกรรมต่อกันให้เกียรติยกย่องคุณงามความดี พระราชาคณะ ที่ดำรงตำแหน่งเจ้าคณะจังหวัด ตามความจริง คือจะถอดถอน ก็ควรยกเป็นกิตติมศักดิ์ ก็ไม่มีใครทวงถามตรวจสอบการออกมติของมหาเถรสมาคม ฝ่ายชงเรื่อง อนุมัติ รับทราบมติ ทำถูกต้อง ชอบธรรม ก็ไม่บานปลายแบบที่เห็น ว่าที่จริง หลวงพี่เจ้าคุณเจือ เป็นพระปกครองง่าย เชื่อฟังน้อมปฏิบัติตามท่านเจ้าคุณพระธรรมวิมลโมลี เจ้าคณะภาค ๑๖ สั่ง ทุกประการแต่ต้องปราศจากอคติ และชอบธรรม พระเถระในมหาเถรสมาคมบางรูปเป็นห่วง ต่างก็ระบุว่าต่อไปจะต้องเกิดปัญหาแน่นอน แล้วก็เกิดปัญหาจริง ๆ อย่างที่คณะสงฆ์กาฬสินธุ์ คณะสงฆ์แปดริ้ว และคณะสงฆ์ปทุมธานีออกมาเคลื่อนไหว จนกลายเป็นเหตุบานปลาย สร้างความมัวหมองให้กับคณะสงฆ์ รวมไปถึงกรณีนี้ ที่มหาเถรสมาคมมีมติแต่งตั้งเจ้าคณะ จ.นครศรีธรรมราช ซ้อนตำแหน่งกัน สร้างความสับสนให้กับคณะสงฆ์และชาวพุทธเป็นอย่างยิ่ง ด้วยเจ้าคณะจังหวัดรูปเดิมก็ยังอยู่ในตำแหน่ง ส่วนเจ้าคณะจังหวัดรูปใหม่ที่ได้รับตำแหน่งก็วางตัวไม่ถูกดังนั้นจึงมีการเคลื่อนไหวของคณะสงฆ์แต่ละจังหวัด ยื่นเรื่องใช้สิทธิตามกฎหมายทำหนังสือฎีกาทูลเกล้าฯ ถวาย ทว่าเมื่อเรื่องราวยังไม่ยุติ นครศรีธรรมราช ไม่เหมือนปทุมธานี กาฬสินธุ์ หรือแปดริ้ว ก็มาเกิดเหตุการณ์ทำนองนี้ขึ้น จนทางการต้องส่งตำรวจอารักขาคุ้มครองตอนออกบิณฑบาต ป้องกันถูกมือปืนลอบยิง เพราะท่านเจ้าคุณเจือ มีปกติถือบิณฑบาตเป็นวัตร ยึดหลักปฏิปทาพระแท้ ถ้าใครสัมผัสตัวตนแท้จริง ท่านเป็นพระกินง่าย อยู่เรียบง่าย สมถะ ไม่ติดหรู ไม่ฟุ้งเฟ้อ วางตนเป็นตัวอย่างที่ดี คำถามคือถ้ามติ 30 กันยายน 2564 ชอบธรรม คงไม่เกิดเรื่องราวเยี่ยงนี้ขึ้น ถ้ากลั่นกรองนำเสนอการแต่งตั้งการถอดถอนตามขั้นตอนกฎหมาย ไม่ฟังความข้างเดียว ไม่ลำเอียง คณะสงฆ์นครศรีธรรมราช คงไม่ปั่นป่วนวุ่นวาย ระส่ำระสาย เช่นนี้ กรณี เจ้าคุณเจือ เคยมีปัญหาเรื่องวัดแห่งหนึ่งในจังหวัดนครศรีธรรมราช ที่ถูกผู้มีอิทธิพล บุกรุกที่ดินวัดและมีการฟ้องร้องกัน อ่านรายละเอียดhttps://thebuddh.com/?p=51860 อุกอาจ !! จ.นครศรีฯ ร้องสื่อกลุ่มอิทธิพลบุกยึดวัด ทุบทำลายกำแพง-ขู่พระห้ามจุ้นจ้าน เวลาต่อมา เพจ Uthit Siriwanของ ศ.ดร.อุทิส ศิริวรรณ โพสต์อีกว่า อัพเดต 09:32 9 ตุลาคม 2564.... ล่าสุดฝ่ายความมั่นคงกลัวสถานการณ์ร้อนระอุ และอาจมีมือที่ ๓ผู้กำกับเมืองนครศรีธรรมราช สั่งกำลังตำรวจ อารักขาความปลอดภัยท่านเจ้าคุณ ทั้ง ๒ วัด คือวัดมุมป้อม กับวัดประดู่ เพราะทางตำรวจ วิเคราะห์จำลองสถานการณ์ว่า ฝ่ายตรงข้าม อาจโยนระเบิดไม่หวังผลคนเจ็บคนตาย ใส่วัดเจ้าคณะจังหวัดใหม่แล้วโยนความผิดใส่ พระสังฆาธิการ ที่สนับสนุนท่านเจ้าคุณเจือรวมถึงอาจตั้งข้อหาท่านเจ้าคุณเจือ เป็นผู้บงการเสียเอง โดยใส่ร้ายว่า เป็นผู้สูญเสียตำแหน่ง เลยเอาคืน …รอบคอบ ปลอดภัยไว้ก่อน ในนามของชาววัดวาอาราม ขอบพระคุณ ท่านนายพล พลตำรวจตรีสมชาย ซื่อต่อตระกูล ผู้บังคับการตำรวจภูธรจังหวัดนครศรีธรรมราช และท่านผู้กำกับ สถานีตำรวจภูธรเมืองนครศรีธรรมราช พันตำรวจเอกมณเทียร เบ้าทองที่เข้าใจความขัดแย้งในพื้นที่และช่วยอารักขาคุ้มครองเจ้าคณะจังหวัดที่มหาเถรสมาคมตั้งซ้อน ถ้าไม่อารักขาทั้ง ๒ วัดอาจบานปลายเพราะมติมหาเถรสมาคม ๓๐ กันยายน ๒๕๖๔ เล่าย้อนความว่าจังหวัดนครศรีธรรมราช ต่างจากจังหวัดกาฬสินธุ์ ปทุมธานี และฉะเชิงเทรา ตรงที่ถูกถอดถอนแต่ไม่รายงานเจ้าคณะใหญ่หนใต้ เสนอกรรมการมหาเถรสมาคมขึ้นมา และไม่ถูกประจาน ทำให้อับอายขายหน้า เหมือน ๓ จังหวัด ที่จนบัดนี้ เลขานุการสมเด็จพระสังฆราชก็ตอบว่าไม่ได้เสนอปลด แล้วใครรายงานเบื้องสูง? คนนั้นแหละ…คาดว่า ๒ พ พัวพันกับเจ้าคณะภาค ๑๖ คล้ายที่กาฬสินธุ์ ตั้งข้อสงสัยและฝากบอกมา Same same โดยในเพจเดียวกันยังได้โพสต์ภาพเจ้าหน้าที่ตำรวจนอกเครื่องแบบที่เข้าไปอารักขาเจ้าคุณเจือในวันมุมป้อม ต.ในเมือง และอาจารย์รั่น วัดประดู ค.ท่าวัง อ.เมือง จ.นครศรีธรรมราช และภาพของ พลตำรวจตรีสมชาย ซื่อต่อตระกูล ผู้บังคับการตำรวจภูธรจังหวัดนครศรีธรรมราช และ พันตำรวจเอกมณเทียร เบ้าทอง ผู้กำกับ สถานีตำรวจภูธรเมืองนครศรีธรรมราช อย่างไรก็ตามผู้สื่อข่าวพยายามสอบถามผู้ที่เกี่ยวข้องทั้งทางคณะสงฆ์และเจ้าหน้าที่ตำรวจกลับไม่มีใครยอมให้ข้อมูล ผู้สื่อข่าวจึงเดินทางไปตรวจสอบที่วัดมุมป้อม ต.ในเมือง อ.เมืองนครศรีธรรมราชพบว่ามีกำลังตำรวจชุดสืบสวนและชุดปราบปราม สภ.เมืองนครศรีธรรมราช สลับหมุนเวียนกำลังเข้าดูแลความสงบภายในวัด โดยมีญาติโยมจำนวนหนึ่งที่ทราบข่าวได้เดินทางมาที่วัดมุมป้อมเช่น ขณะที่พระลูกวัดมุมป้อม กล่าาว่า ข่าวลือดังกล่าวไม่ทราบที่มาเช่นกันว่ามีทีมาจากไหน แต่ส่วนตัวไม่เชื่อ แต่เพื่อความไมประมาท หากมีกำลังตำรวจ เข้าดูแลความเรียบร้อยในวัดก็ดี ส่วนตัวไม่ได้วิตกกังวลอะไรกับข่าวลือดังกล่าว แต่ก็ไม่ประมาทเช่นกัน อย่างไรก็ตาม พระอาจารย์ เจ้าคุณเจือ ยังคงปฏิบัติกิจของสงฆ์ตามปกติ รวมทั้งบิณฑบาต ขณะที่บรรยากาศที่วัดประดู่พัฒนาราม ต.ท่าวัง อ.เมืองนครศรีธรรมราช บรรยากาศเป็นไปอย่างปกติพระยังคงปฏิบัติกิจของสงฆ์เช่นกัน ขณะที่กำลังตำรวจทั้งในเครื่องแบบและนอกเครื่องแบบ สภ.เมืองนครศรีธรรมราช สลับหมุนเวียนเข้าดูแลความเรียนร้อยในวัดเช่นกัน ผู้สื่อข่าวรายงานอีกว่า ล่าสุดในโลกโซเชียล มีการส่งต่อข้อความระบุ เรียนพระสังฆาธิการระดับอำเภอ, ระดับตำบล ร่วมประชุมปรึกษาหารือและเพื่อขอความเป็นธรรมให้กับพระเดชพระคุณ พระราชปริยัติเวที เจ้าคณะจังหวัดนครศรีธรรมราช ในการที่มีมติแต่งตั้งเจ้าคณะจังหวัดซ้ำซ้อนทั้งที่เจ้าคณะจังหวัดรูปเดิมยังคงดำรงตำแหน่งอยู่ พร้อมกันในวันที่ 10 ตุลาคม 2564เวลา 13.00 น. ณ ห้องประชุมประชุมพระเทพปัญญาสุธี วัดแจ้งวรวิหาร พระอารามหลวง นครศรีธรรมราช แจ้งข่าวโดยคณะสงฆ์นครและศิษยานุศิษย์ - 003",https://www.naewna.com/likesara/607792,10_10_2021
พปชร.ยันเสนอ‘บิ๊กตู่’ชื่อเดียว ปัดวาง‘พีระพันธุ์’นายกฯสำรอง,อนุชา ชี้เป็นเรื่องดี พีระพันธุ์ รับเป็นกุนซือ บิ๊กป้อม ปัดข่าววางตัวนายกฯสำรอง ยัน พปชร.ส่ง บิ๊กตู่ ชื่อเดียว ชี้รัฐธรรมนูญฉบับแก้ไข มีผลต่อยุทธศาสตร์ทุกพรรค 10 ตุลาคม 2564 นายอนุชา นาคาศัย รัฐมนตรีประจำสำนักนายกรัฐมนตรี ในฐานะแกนนำพรรคพลังประชารัฐ (พปชร.) ให้สัมภาษณ์ถึงกรณีที่นายพีระพันธุ์ สาลีรัฐวิภาค ได้รับการแต่งตั้งให้เป็นที่ปรึกษาหัวหน้าพรรคพลังประชารัฐด้วย ว่า เป็นเรื่องดีที่นายพีระพันธุ์เข้ามาร่วมกันทำงาน เมื่อถามว่าดูเหมือนเริ่มมีคนมาอยู่ในพรรคพลังประชารัฐมากขึ้น เพราะยังมีนายชื่นชอบ คงอุดม บุตรชายของนายชัชวาล คงอุดม หัวหน้าพรรคพลังท้องถิ่นไท นายอนุชา กล่าวว่า เป็นเรื่องธรรมดา แต่ไม่ได้หมายความว่ามีคนเข้า-ออกพรรคเป็นจำนวนมาก ยังเป็นส่วนน้อย เมื่อถามว่ากรณีของนายชื่นชอบนั้นมีนัยยะทางการเมืองหรือไม่ และจะมีการยุบพรรคพลังท้องถิ่นไทมารวมกับพรรคพลังประชารัฐด้วยหรือไม่ นายอนุชา กล่าวว่า ต้องดูว่าการเมืองในวันข้างหน้าจะเป็นอย่างไร มันต้องอ่านบริบทการเมืองตั้งแต่เรื่องรัฐธรรมนูญว่าถ้าแก้ไขแล้ว ใครจะคิดอย่างไร พรรคขนาดใหญ่ พรรคขนาดกลาง และขนาดเล็กจะคิดอย่างไร ก็ต้องไปว่ากันตอนที่การแก้ไขรัฐธรรมนูญสะเด็ดน้ำแล้ว โดยตอนนี้ยังไม่มีการประกาศรัฐธรรมนูญฉบับแก้ไขออกมา เราจึงยังพูดอะไรไม่ได้ เพียงแต่ทุกคนรอดูแนวโน้มว่าจะเป็นอย่างไร ผู้สื่อข่าวถามว่าถือเป็นความเคลื่อนไหวตามปกติของพรรคการเมืองใช่หรือไม่ นายอนุชา กล่าวว่า เป็นเรื่องปกติ แต่มันเกี่ยวข้องกับเรื่องรัฐธรรมนูญ โดยขอให้รอดูแล้วกันว่าหลังจากมีการประกาศรัฐธรรมนูญฉบับแก้ไขออกมาแล้ว พรรคการเมืองต่างๆ จะต้องขยับตัวในเรื่องความคิดต่อประเด็นต่างๆ โดยเฉพาะอย่างยิ่งเรื่องบัตรลงคะแนนเลือกตั้ง 2 ใบที่ถือประเด็นสำคัญสำหรับแนวคิดหรือยุทธศาสตร์ของพรรคการเมืองในวันข้างหน้า เมื่อถามว่าตอนนี้หลายๆคนประเมินกันว่ากำลังจะมีการเลือกตั้งเกิดขึ้นแล้ว นายอนุชา กล่าวว่า ไม่จริง ไม่มีสัญญาณ ไม่มีอะไรแม้แต่นิดเดียว เป็นการประเมินกันเอง ผู้สื่อข่าวถามว่าการได้ร่วมคณะกับ พล.อ.ประยุทธ์ จันทร์โอชา นายกรัฐมนตรีและรมว.กลาโหม ไปลงพื้นที่ต่างๆ หลายครั้ง คิดว่าถ้ามีการเลือกตั้งเกิดขึ้น ประชาชนจะยังเลือกพล.อ.ประยุทธ์อีกหรือไม่ นายอนุชา กล่าวว่า ตนคิดว่ายังมีประชาชนส่วนหนึ่งที่ยังรักนายกรัฐมนตรี โดยเฉพาะอย่างยิ่งในภาคใต้ที่ตนเชื่อว่ามีประชาชนเยอะมากที่ยังรักนายกฯ ตนคิดว่าถ้าในอนาคตได้มีการชี้แจงทำความเข้าใจ หรือได้ทราบในวิถีทางต่างๆ ตนคิดว่ามีประชาชนที่รักนายกฯเพิ่มขึ้น เมื่อถามว่าพื้นที่ใดที่เป็นจุดอ่อนซึ่งนายกฯ ต้องรุกเข้าไปเพิ่ม นายอนุชา กล่าวว่า ยังไม่รู้ ยังไม่มีจุดอ่อน เมื่อถามว่าพรรคพลังประชารัฐยังเสนอชื่อพล.อ.ประยุทธ์เป็นผู้ชิงตำแหน่งนายกฯ เพียงชื่อเดียวใช่หรือไม่ นายอนุชา กล่าวว่า ใช่ๆ เพราะยังไม่มีสัญญาณอะไรเป็นอย่างอื่น เมื่อถามต่อว่ามีบางฝ่ายมองว่านายพีระพันธุ์อาจมาเป็นนายกฯสำรอง นายอนุชา กล่าวว่า ไม่มี ไม่เคยได้ยิน นิดเดียวก็ยังไม่เคยได้ยิน บอกหน่อยว่าไปได้ยินกันมาจากไหน -005,https://www.naewna.com/politic/607813,10_10_2021
เจ้าหน้าที่'สถานทูตสหรัฐฯ'ในรัสเซีย ต้องสงสัยขโมยของ,10 ต.ค.64 สื่อท้องถิ่นรัสเซียรายงานว่าเจ้าหน้าที่สถานทูตสหรัฐฯ ในรัสเซีย จำนวน 3 คน ตกเป็นผู้ต้องสงสัยก่อเหตุขโมยสิ่งของส่วนตัวของพลเมืองรัสเซีย รายงานข่าวอ้างกระทรวงการต่างประเทศรัสเซียระบุว่ามีการส่งบันทึกข้อความไปยังสถานทูตสหรัฐฯ ซึ่งร้องขอให้ยกเลิกความคุ้มกันทางการทูตของกลุ่มบุคคลต้องสงสัย เพื่อนำตัวพวกเขาเข้าสู่กระบวนการยุติธรรม กระทรวงฯ ชี้ว่าหากสถานทูตสหรัฐฯ ปฏิเสธคำร้องข้างต้น กลุ่มผู้ต้องสงสัยต้องเดินทางออกจากรัสเซียทันที โดยไม่ได้แจกแจงรายละเอียดของเหตุการณ์ที่เกิดขึ้น,https://www.naewna.com/inter/607816,10_10_2021
'ฮ่องกง'ยกระดับเตือนภัยพายุโซนร้อนไลออนร็อกขั้นสูงสุด,10 ต.ค.64 สำนักข่าวต่างประเทศรายงานว่า สำนักงานอุตุนิยมวิทยาของฮ่องกงออกประกาศเตือนฉบับที่ 8 และยกระดับการเตือนภัยจากพายุเมื่อเวลา 6.40 น. ตามเวลาท้องถิ่น หรือ ตรงกับ 05.40 น. ตามเวลาในประเทศไทย และระบุว่า ระดับการเตือนภัยขั้นสูงสุดจะยังคงอยู่ต่อไปในช่วงเช้าวันนี้ พายุ ไลออนร็อก บวกกับลมมรสุดทางตอนเหนือที่เพิ่มขึ้นทำให้เกิดฝนที่ตกอย่างหนักในฮ่องกงตั้งแต่เมื่อวานนี้ มีคนงานก่อสร้างสตรีคนหนึ่งเสียชีวิตเนื่องจากนั่งร้านก่อสร้างในเขตแฮบปี้ วัลเลย์ พังถล่มลงมา กรมอุตุนิยมวิทยาของไทย ระบุว่า พายุโซนร้อนไลออนร็อก มีศูนย์กลางอยู่บริเวณเกาะไหหลำ ประเทศจีน มีความเร็วลมสูงสุดใกล้ศูนย์กลางประมาณ 65 กิโลเมตรต่อชั่วโมง พายุนี้เคลื่อนตัวทางทิศตะวันตกเฉียงเหนืออย่างช้าๆ คาดว่าเคลื่อนขึ้นฝั่งประเทศเวียดนามตอนบน ในช่วงวันที่ 10-11 ตุลาคม,https://www.naewna.com/inter/607815,10_10_2021
เปิดสองปมปัญหา 'เจ้าคุณบัวศรี' ถูกถอดถอนออกจากเจ้าคณะจังหวัดกาฬสินธุ์,วันที่ 9 ต.ค.64 ผู้สื่อข่าวรายงานความคืบหน้ากรณีมหาเถรสมาคม (มส.) มีคำสั่งแต่งตั้งพระสังฆาธิการ และถอดถอนเจ้าคณะจังหวัด 3 รูป ซึ่งหนึ่งในนั้นมีพระเทพสารเมธี หรือเจ้าคุณบัวศรี เจ้าคณะจังหวัดกาฬสินธุ์ (ธ) อยู่ด้วย ทำให้คณะสงฆ์จังหวัดกาฬสินธุ์ (ธ) และญาติธรรมออกมาเคลื่อนไหวคัดค้าน เนื่องจากมองว่าไม่เป็นธรรมและมีการล่ารายชื่อหนึ่งแสนถวายฎีกา รวมทั้งส่งหนังสือถึงคณะกรรมาธิการศาสนาและวัฒนธรรม สภาผู้แทนราษฎร เพื่อให้ตรวจสอบความเป็นธรรมนั้น ผู้สื่อข่าวรายงานว่า ขณะนี้มีรายงานข่าวจากสำนักงานพุทธศาสนาแห่งชาติอ้างว่า การถอดถอนพระสังฆาธิการ 3 รูปโดยเฉพาะกรณีเจ้าคุณบัวศรี ว่าสาเหตุดังกล่าวอาจจะเกิดจากปัญหาการละเว้นการปฏิบัติหน้าที่ในกรณีปัญหาของพระผู้ใหญ่รูปหนึ่งในเขตตำบลลำพาน อำเภอเมืองกาฬสินธุ์ จังหวัดกาฬสินธุ์ ที่ถูกสีกาใกล้ชิดร้องเรียนว่าเสพเมถุน โดยเรื่องเกิดขึ้นในปี 2557 ที่เป็นเหตุอ้างว่าเจ้าคุณบัวศรี ละเว้นปล่อยวางไม่ดำเนินการใดๆ แต่มีข้อมูลจากแหล่งข่าววงในแจ้งว่า ปัญหาการร้องเรียนนี้เกิดขึ้นจริงในปีดังกล่าวซึ่งในปีเดียวกันได้มีการนำเรื่องเข้ามาที่สำนักงานพระพุทธศาสนาแห่งชาติ ซึ่งสำนักงานพุทธศาสนาจังหวัดกาฬสินธุ์ ได้นำเรื่องเข้ามาแจ้งยังสำนักงานเจ้าคณะจังหวัดกาฬสินธุ์ (ธ) และวันที่ 30 กันยายน 2557 เจ้าคุณบัวศรี ได้เรียกประชุมสงฆ์ทำการตรวจสอบและมีมติร่วมกันว่าหลักฐานยังไม่ชัดเจนและไม่อาจเชื่อได้ว่าเป็นพฤติกรรมของเจ้าอาวาสวัดดังกล่าว โดยได้รับข้อมูลจากเจ้าหน้าที่ตำรวจว่าพฤติกรรมของสีกาคนนี้เป็นการทำขึ้นเพื่อกรรโชกทรัพย์ และทางวัดป่าฯได้แจ้งความดำเนินคดีแล้ว 2 คดีคือกรรโชกทรัพย์ 30 ล้านบาท และกระทำผิด พ.ร.บ.คอมฯ ต่อมาเมื่อวันที่ 18 ตุลาคม 2557 สำนักงานเจ้าคณะจังหวัดกาฬสินธุ์(ธ) ได้ทำหนังสื่อรายงานถึงสำนักงานพุทธศาสนาแห่งชาติว่าได้ดำเนินการสอบสวนเจ้าอาวาสวัดป่าฯ และได้ความว่าไม่เป็นความจริง เป็นเรื่องกุขึ้นมาและสีกาคนนั้นก็ยอมรับผิดและเดินทางมาขอขมาต่อหน้าตัวแทนเจ้าอาวาส พยานและพนักงานสอบสวน ทางคณะสงฆ์จึงยุติคดี และในที่ 6 พฤศจิกายน 2557 ทางคณะ (จ.จ.ธ) ได้ทำหนังสือรายงานสำนักงานพุทธศาสนา เพื่อแจ้งผลการสอบสวนเจ้าอาวาสวัดป่า และได้ความว่าไม่เป็นความจริง และสีกาคนนั้นก็ยอมรับผิดและทำการขอขมาและทางพนักงานสอบสวนทางวัดไม่ติดใจทั้งคดีอาญาและแพ่ง เป็นอันยุติด้วยดี แต่แล้วเมื่อวันที่ 28 มกราคม 2559 ได้มีหนังสือร้องเรียนให้ตรวจสอบพฤติกรมของหลวงรูปหนึ่งอีกครั้ง ซึ่งเป็นวัดเดิมที่ยุติเรื่องไปแล้วให้ตรวจสอบพฤติกรรมพระรูปดังกล่าวกับแม่คนหนึ่งมีพฤติกรรมผิดวินัยสงฆ์ โดยมีซีดี บันทึกข้อมูลและไฟล์เสียงสนทนาชายหญิง ซึ่งเรื่องนี้เมื่อวันที่ 5 มีนาคม 2559 คณะสงฆ์ได้ตั้งคณะกรรมาการขึ้น 1 คณะจำนวน 11 รูป โดยมี ผอ.สนง.พุทธศาสนาจังหวัดกาฬสินธุ์ ประสานงานให้สอบปากคำ ซึ่งพระผู้ถูกกล่าวหาปฏิเสธทุกข้อกล่าวหาและมอบอำนาจให้ลูกศิษย์ดำเนินคดีกับสีกาผู้ร้อง กรณีดังกล่าวขณะที่เรื่องเข้าสู่กระบวนการยุติธรรมแล้ว รายงานแจ้งว่าตามอนุวัตรตามกฏนิคหกรรมของมหาเถรเมื่อเรื่องร้องเรียนเป็นเรื่องเดียวกันกับทางโลก การพิจารณาจึงพักไว้ก่อนจนกว่าศาลจะมีคำพิพากษาถึงที่สุดทราบว่ากระบวนการนี้ศาลได้ลงโทษ ผู้ร้อง โดยยืนทั้งศาลชั้นต้นและศาลอุทธรณ์ แต่มายกทั้งหมดในศาลฎีกา เนื่องจากสีกาคนนี้ได้เข้าถวายฎีกา เมื่อเรื่องผ่านพ้นกระบวนการทางศาล คณะสงฆ์จังหวัดกาฬสินธุ์(ธ) จึงเริ่มอธิกรณ์ใหม่ ซึ่งในระหว่างนั้นประมาณปี 2561 ซึ่งพระเทพสารเมธี ได้รับการแต่งตั้งไปรักษาการเจ้าคณะภาค 8 (ธ) ปกครอง 6 จังหวัดปะกอบด้วย จ.กาฬสินธุ์ จ.สกลนคร จ.มุกดาหาร จ.นครพนม จ.หนองคายและ จ.บึงกาฬ ในปีเดียวกันคาบเกี่ยวปี 2562 จึงได้นำกรณีนี้มอบหมายให้พระญาณลักขิต หรือหลวงพ่อแผน เจ้าอาวาสวัดวีรวงศาวาส ประธานสงฆ์วัดโสภณพัฒนาราม (วัดภูปูน) รองเจ้าคณะจังหวัดกาฬสินธุ์(ธ) เป็นรักษาการเจ้าคณะจังหวัดกาฬสินธุ์(ธ) ซึ่งได้ตั้งกรรมการสงฆ์ขึ้นมาชำระอธิกรณ์นี้ที่กำลังดำเนินการสอบสวน แต่เนื่องจากติดปัญหาโควิด จึงทำให้เกิดความล่าช้า ส่วนอีกเหตุผลที่น่าจะเกี่ยวกับการถูกปลดเจ้าคุณบัวศรี คาดว่าจะเป็นเหตุเกิดขึ้นในช่วงที่เจ้าคุณบัวศรี ดำรงตำแหน่งรักษาการเจ้าคณะภาค 8 (ธ) ซึ่งท่านเจ้าคุณบัวศรีได้เข้าไปตรวจสอบปัญหาการร้องเรียนระหว่างพระครูสุทธิญาณณโสภณ หรือครูบาเล็ก สุทธิญาโณ เจ้าคณะอำเภอสังคม ผู้ซึ่งได้รับการแต่งตั้งเป็นเจ้าคณะจังหวัดกาฬสินธุ์(ธ) กับหลวงพ่อจันมี อนาลโย แห่งวัดป่าแก้งใหม่ ซึ่งมีรายงานว่าหลวงพ่อจันมี ได้ถวายเงินให้ครูบาเล็กไปทำการก่อสร้างโรงพยาบาลสงฆ์ในอำเภอสังคม และบางส่วนก่อสร้างแล้วเสร็จในปี 2561 โดยใช้ชื่อตึกว่า ตึกอนาลโยเมตตาหลวงพ่อจันมี แต่ต่อมา ครูบาเล็กได้มีปัญหารุนแรงกับหลวงพ่อจันมี และครูบาเล็กได้ใช้อำนาจเจ้าคณะอำเภอสังคม(ธ) ปลดหลวงพ่อจันมี ด้านเจ้าคุณบัวศรี เห็นว่ามีปัญหาอธิกรณ์ จึงเข้าตรวจสอบและได้แก้ไขปัญหา ซึ่งพบว่ายังมีการปลดป้ายชื่อตึกพยาบาลออกจากเดิมของหลวงพ่อจันมี เป็น ตึกวรลาโภ อนุสรณ์หลวงปู่เหรียญ แต่ว่าการสร้างโรงพยาบาลนั้นมีพิรุธ จึงเดินหน้าทำการสอบสวนที่ตอนนี้กำลังอยู่ในขั้นตอนการตรวจสอบ จึงอาจทำให้ครูบาเล็กไม่พอใจ ได้ออกไปจำพรรษาที่วัดป่าพิชัยวัฒนมงคล ต.บางปลา อ.บางพลี จ.สมุทรปราการ และต่อมาก็มีคำสั่งมติให้ไปเป็นเจ้าคณะจังหวัดกาฬสินธุ์ (ธ) จึงทำให้พุทธศาสนิกชนต้องการคำตอบว่าวันนี้เกิดอะไรขึ้นกับศาสนาพุทธที่เป็นศาสนาประจำชาติของไทย จากกรณีดังกล่าวได้มีการตั้งข้อสงสัยในกลุ่มศิษยานุศิษย์และพุทธศาสนิกชนในจังหวัดกาฬสินธุ์ว่า หากกรณีนี้มติมหาเถรสมาคมหรือสำนักพุทธศาสนาแห่งชาติ ใช้เป็นประเด็นในการถอดถอนเจ้าคุณบัวศรี ก็ต้องถามว่าในเมื่อเจ้าคุณบัวศรี ยังไม่รู้ว่าตนเองมีปัญหาอธิกรณ์อะไรหรือมีความผิดอะไรตาม พ.ร.บ.สงฆ์ฯหรือกฏของมหาเถร การถอดถอนจะต้องมีการสอบสวน แต่เมื่อไม่มีการสอบสวนตามผู้ที่ใช้อำนาจก็จะต้องถูกดำเนินคดีตามมาตรา 157 ด้วยหรือไม่? - 003,https://www.naewna.com/likesara/607796,10_10_2021
เปิดยอดใช้จ่ายมาตรการลดค่าครองชีพของรัฐ สะสมพุ่งถึง 9.6 หมื่นล้าน,"โฆษกรัฐบาลกางยอดใช้จ่ายมาตรการลดค่าครองชีพของรัฐสะสมพุ่งสูงถึง 9.6 หมื่นล้าน มีผู้ใช้สิทธิเกือบ 40 ล้านคน นายกฯ เดินหน้าเร่งพลิกโฉมประเทศ 10 ตุลาคม 2564 นายธนกร วังบุญคงชนะ โฆษกประจำสำนักนายกรัฐมนตรี เปิดเผยว่า หลังจากที่กระทรวงการคลัง ได้โอนเงินคนละครึ่งรอบที่ 2 จำนวน 1,500 บาท เข้าแอปพลิเคชัน เป๋าตัง เมื่อวันที่ 1 ตุลาคม และสามารถใช้สิทธิคนละครึ่งเฟส 3 และยิ่งใช้ยิ่งได้ ผ่านแพลตฟอร์มฟู้ดเดลิเวอรี่ อย่าง GRAB และ LINE MAN ได้ เป็นการกระตุ้นให้ประชาชนจับจ่ายใช้สอยมากขึ้น ทำให้ขณะนี้ยอดรวมของมาตรการเยียวยาและการฟื้นฟูเศรษฐกิจในประเทศ ทั้งโครงการคนละครึ่ง เฟส 3 เพิ่มกำลังซื้อในบัตรสวัสดิการแห่งรัฐ โครงการยิ่งใช้ยิ่งได้ และโครงการเพิ่มกำลังซื้อให้แก่ผู้ที่ต้องการความช่วยเหลือเป็นพิเศษนั้น มียอดการใช้จ่ายของแต่ละโครงการ ผู้ใช้สิทธิสะสมรวม 39.62 ล้านคน ยอดใช้จ่าย สะสม รวม 96,217 ล้านบาท แบ่งเป็น 1) โครงการคนละครึ่ง เฟส 3 มีผู้ใช้สิทธิสะสม 24.81 ล้านคน ยอดใช้จ่ายสะสม 82,670.2 ล้านบาท แบ่งเป็นส่วนที่ประชาชนจ่ายสะสม 42,032.9 ล้านบาท และรัฐร่วมจ่ายสะสม 40,637.3 ล้านบาท 2) โครงการยิ่งใช้ยิ่งได้ มีผู้ใช้สิทธิสะสม 79,964 คน ยอดใช้จ่ายส่วนประชาชนสะสม 2,508 ล้านบาท และยอดใช้จ่ายด้วย e-voucher สะสม 114 ล้านบาท 3) โครงการเพิ่มกำลังซื้อให้แก่ผู้มีบัตรสวัสดิการแห่งรัฐ มีผู้ใช้สิทธิสะสม 13.54 ล้านคน ยอดใช้จ่ายสะสม 10,188.3 ล้านบาท 4) โครงการเพิ่มกำลังซื้อให้แก่ผู้ที่ต้องการความช่วยเหลือเป็นพิเศษ มีผู้ใช้สิทธิสะสม 1.19 ล้านคน ยอดใช้จ่ายสะสม 736.5 ล้านบาท โฆษกประจำสำนักนายกรัฐมนตรี กล่าวว่า พล.อ.ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ชื่นชมที่ประชาชนมีการปรับตัวและทยอยออกมาใช้ชีวิตแบบวิถีใหม่กันแล้ว มาตรการต่างๆ ที่รัฐบาลวางไว้ ทำให้วันนี้ทุกอย่างเริ่มคลี่คลายและเศรษฐกิจกำลังดีขึ้นเรื่อยๆ โดยยอดการใช้จ่ายโครงการสะสมผ่านฟู้ดเดลิเวอรี่แพลตฟอร์มล่าสุด เพียง 4 วันแรก (4 –7 ตุลาคม 2564) ของโครงการคนละครึ่ง ระยะที่ 3 มีการใช้จ่ายสะสม 112.4 ล้านบาท แบ่งเป็นเงินที่ประชาชนจ่าย 57.9 ล้านบาท และรัฐร่วมจ่าย 54.5 ล้านบาท ส่วนโครงการยิ่งใช้ยิ่งได้มีการใช้จ่ายสะสม 94,703 บาท แล้ว ทั้งนี้ ประชาชนจะสามารถใช้สิทธิคนละครึ่งเฟส 3 และยิ่งใช้ยิ่งได้ ผ่านแพลตฟอร์มฟู้ดเดลิเวอรี่ อย่าง GRAB และ LINE MAN ในการสั่งซื้ออาหารและเครื่องดื่ม โดยรัฐช่วยสนับสนุนค่าใช้จ่ายแบบไม่รวมค่าจัดส่ง ซึ่งตอนนี้มีร้านค้าให้บริการผ่านฟู้ดเดลิเวอรี่แพลตฟอร์มแล้ว กว่า 54,000 ราย ประชาชนสามารถสั่งซื้อได้ตั้งแต่เวลา 06.00 –20.00 น. ของทุกวัน ตอนนี้ประชาชนมีการปรับตัวและทยอยออกมาใช้ชีวิตแบบวิถีใหม่กันแล้ว ผู้ประกอบการปฏิบัติตามมาตรการ COVID-Free Setting และทุกคนป้องกันตัวเองแบบสูงสุดครอบจักรวาล Universal Prevention ประกอบกับการที่รัฐบาลเดินหน้าฉีดวัคซีนตามแผน และมาตรการต่างๆ ที่รัฐบาลเร่งรัดเดินหน้าเพื่อพลิกโฉมประเทศไทยในทุกด้าน เพื่อให้สอดคล้องกับสถานการณ์เศรษฐกิจที่กำลังคลี่คลาย ขอให้ประชาชนเชื่อมั่น โฆษกประจำสำนักนายกรัฐมนตรี กล่าว -005",https://www.naewna.com/politic/607819,10_10_2021
สุดระทึก! พายุทรายถล่มเมืองใน'บราซิล' แล้งหนักสุดรอบ90ปี,10 ต.ค.64 สำนักข่าวต่างประเทศรายงานว่า เกิดพายุทรายลูกมหึมาพัดปกคลุมเมืองบาร์เรตอส และเมืองคาตันดูวา รัฐเซาเปาลู ประเทศบราซิล นาน 20 นาที ปิดบังท้องฟ้าจนเป็นสีส้มและสีน้ำตาล เป็นคลิปที่มีคนแชร์เป็นไวรัล ความยิ่งใหญ่ของพายุทรายนี้ยังปกคลุมไปถึงเมืองอื่นๆ ที่อยู่ใกล้เคียง ส่งผลให้ท้องฟ้ากลายเป็นสีส้ม และสีน้ำตาล ความน่ากลัวของพายุทราย ยังมีลมกระโชกแรง 100 กิโลเมตรต่อชั่วโมง พัดต้นไม้และเสาไฟฟ้าหักโค่น ชาวบ้านต้องเก็บตัวอยู่ภายในบ้าน ต้องปิดบ้านช่องให้มิดชิดหลบพายุ ชาวบ้านในเมืองเปเรย์รา บาร์เรโต ชื่อเทรเดอร์ โมอาซีร์ ดา ซิลวาเป็นผู้ถ่ายคลิปเอาไว้ได้ โดยเขาเห็นพายุทรายขนาดมหึมากำลังโถมเข้ามาจึงตัดสินใจหยิบมือถือขึ้นมาอัดคลิป ก็ต้องหยุดกลางคัน เพราะทรายเริ่มพัดกระหน่ำกระทบใบหน้าและดวงตาของเขา รายงานระบุว่า อีกหลายพื้นที่ในเซาเปาโล ก็ถูกพายุทรายถล่มในลักษณะนี้เช่นเดียวกัน เป็นผลพวงมาจากภัยแล้งรุนแรงที่สุดในรอบ 90 ปี ที่บราซิลเผชิญต่อเนื่องมาเป็นเวลาหลายสัปดาห์,https://www.naewna.com/inter/607821,10_10_2021
ฤทธิ์‘เตี้ยนหมู่’! 33 จว.ท่วมฉับพลัน-3 แสนครัวเรือนเดือดร้อน 17 พื้นที่ยังจมน้ำ,"ฤทธิ์เตี้ยนหมู่! 33 จว.ท่วมฉับพลัน-3 แสนครัวเรือนเดือดร้อน 17 พื้นที่ยังจมน้ำ 10 ตุลาคม 2564 กรมป้องกันและบรรเทาสาธารณภัย ในฐานะกองอำนวยการป้องกันและบรรเทาสาธารณภัยกลาง (กอปภ.ก.) รายงานว่า จากอิทธิพลพายุ เตี้ยนหมู่ ซึ่งเคลื่อนตามแนวร่องมรสุมเข้าปกคลุมภาคตะวันออกเฉียงเหนือ และภาคกลาง ทำให้บริเวณประเทศไทยตอนบนมีฝนเพิ่มมากขึ้นและมีฝนตกหนักถึงหนักมากบางแห่งตั้งแต่วันที่ 23 ก.ย.64-ปัจจุบัน ส่งผลให้เกิดน้ำท่วมฉับพลัน น้ำป่าไหลหลาก ในพื้นที่ 33 จังหวัด ได้แก่ เชียงใหม่ ลำพูน ลำปาง ตาก สุโขทัย พิษณุโลก เพชรบูรณ์ พิจิตร กำแพงเพชร เลย ขอนแก่น มหาสารคาม ชัยภูมิ ยโสธร นครราชสีมา บุรีรัมย์ สุรินทร์ ศรีสะเกษ อุบลราชธานี ปราจีนบุรี สระแก้ว จันทบุรี นครสวรรค์ อุทัยธานี ชัยนาท ลพบุรี สระบุรี สุพรรณบุรี สิงห์บุรี อ่างทอง พระนครศรีอยุธยา ปทุมธานี และนครปฐม รวม 221 อำเภอ 1,175 ตำบล 7,944 หมู่บ้าน 1 เขตเทศบาล ประชาชนได้รับผลกระทบ 316,831 ครัวเรือน ทั้งนี้ สถานการณ์คลี่คลายแล้ว 16 จังหวัด (เชียงใหม่ ลำพูน ลำปาง พิจิตร เพชรบูรณ์ ตาก กำแพงเพชร บุรีรัมย์ นครปฐม ยโสธร สุรินทร์ เลย ศรีสะเกษ สระแก้ว จันทบุรี ปราจีนบุรี) มีผู้เสียชีวิต 9 ราย (ลพบุรี ชาย 6 ราย เพชรบูรณ์ ชาย 2 ราย ชัยนาท ชาย 1 ราย) ยังคงมีสถานการณ์ 17 จังหวัด รวม 65 อำเภอ 390 ตำบล 2,050 หมู่บ้าน 98,327 ครัวเรือน ดังนี้ 1.สุโขทัย ปัจจุบันยังมีน้ำท่วมขังในพื้นที่ 3 อำเภอ ได้แก่ อำเภอเมืองสุโขทัย (ระดับน้ำทรงตัว) อำเภอศรีสำโรง อำเภอคีรีมาศ (ระดับน้ำลดลง) 2. พิษณุโลก ปัจจุบันยังมีน้ำท่วมขังในพื้นที่ 3 อำเภอ ได้แก่ อำเภอบางระกำ อำเภอวังทอง และอำเภอพรหมพิราม ปัจจุบันระดับน้ำลดลง 3. ขอนแก่น ปัจจุบันยังมีน้ำท่วมขังในพื้นที่ 9 อำเภอ ได้แก่ อำเภอแวงน้อย อำเภอแวงใหญ่ อำเภอโคกโพธิ์ชัย อำเภอชนบท อำเภอมัญจาคีรี อำเภอพระยืน อำเภอบ้านแฮด อำเภอบ้านไผ่ และอำเภอเมืองขอนแก่น ยังคงมีน้ำท่วมขังในพื้นที่ลุ่มต่ำ ระดับน้ำลดลง 4. มหาสารคาม มวลน้ำจากจังหวัดขอนแก่น ไหลเข้าท่วมในพื้นที่ 3 อำเภอ ได้แก่ อำเภอโกสุมพิสัย อำเภอกันทรวิชัย อำเภอเมืองมหาสารคาม ซึ่งเป็นพื้นที่การเกษตร ระดับน้ำเพิ่มขึ้น 5. ชัยภูมิ ปัจจุบันยังมีน้ำท่วมขังในพื้นที่อำเภอคอนสวรรค์ระ ดับน้ำลดลง 6. นครราชสีมา ปัจจุบันยังมีน้ำท่วมขังในพื้นที่ 8 อำเภอ ได้แก่ อำเภอโนนสูง อำเภอพิมาย อำเภอคง อำเภอแก้งสนามนาง อำเภอประทาย อำเภอเฉลิมพระเกียรติ อำเภอชุมพวง อำเภอเมืองยาง ระดับน้ำลดลง 7. อุบลราชธานี ปัจจุบันยังมีน้ำท่วมขังในพื้นที่ 2 อำเภอ ได้แก่ อำเภอเมืองอุบลราชธานี และอำเภอวารินชำราบ ระดับน้ำลดลง 8. นครสวรรค์ ปัจจุบันยังมีน้ำท่วมขังในพื้นที่ 3 อำเภอ ได้แก่ อำเภอเมืองนครสวรรค์ อำเภอพยุหะคีรี และอำเภอโกรกพระ ระดับน้ำลดลง 9. อุทัยธานี ปัจจุบันยังมีน้ำท่วมขังในพื้นที่อำเภอเมืองอุทัยธานี ระดับน้ำลดลง 10. ชัยนาท ปัจจุบันยังมีน้ำท่วมขังในพื้นที่อำเภอสรรพยา ระดับน้ำทรงตัว 11. ลพบุรี ปัจจุบันยังมีน้ำท่วมขังในพื้นที่ 3 อำเภอ ได้แก่ อำเภอเมืองลพบุรี อำเภอบ้านหมี่ และอำเภอโคกสำโรง ปัจจุบันระดับน้ำลดลง 12. สระบุรี ปัจจุบันยังมีน้ำท่วมขังในพื้นที่ 5 อำเภอ ได้แก่ อำเภอเมืองสระบุรี อำเภอเสาไห้ อำเภอหนองโดน อำเภอบ้านหมอ และอำเภอดอนพุด ระดับน้ำลดลง 13. สุพรรณบุรี ปัจจุบันยังมีน้ำท่วมขังในพื้นที่ 2 อำเภอ ได้แก่ อำเภอบางปลาม้า และอำเภอสองพี่น้อง ปัจจุบันระดับน้ำทรงตัว 14. สิงห์บุรี ปัจจุบันยังมีน้ำท่วมขังในพื้นที่ 4 อำเภอ ได้แก่ อำเภออินทร์บุรี อำเภอเมืองสิงห์บุรี อำเภอพรหมบุรี และอำเภอท่าช้าง ระดับน้ำเพิ่มขึ้น 15. อ่างทอง ปัจจุบันยังมีน้ำท่วมขังในพื้นที่ 5 อำเภอ ได้แก่ อำเภอเมืองอ่างทอง อำเภอไชโย อำเภอป่าโมก อำเภอวิเศษชัยชาญ และอำเภอสามโก้ ปัจจุบันยังคงมีน้ำท่วมขังในพื้นที่ลุ่มต่ำแม่น้ำเจ้าพระยา และคลองโผงเผง ซึ่งอยู่นอกเขตคันกั้นน้ำ ระดับน้ำลดลง 16. พระนครศรีอยุธยา น้ำเจ้าพระยาเอ่อล้นตลิ่งเข้าท่วมในพื้นที่ 10 อำเภอ ได้แก่ อำเภอผักไห่ อำเภอเสนา อำเภอบางบาล อำเภอพระนครศรีอยุธยา อำเภอบางไทร อำเภอบางปะอิน อำเภอท่าเรือ อำเภอนครหลวง อำเภอบางปะหัน อำเภอมหาราช ปัจจุบันยังคงมีน้ำท่วมขังในพื้นที่ลุ่มต่ำแม่น้ำเจ้าพระยา แม่น้ำน้อย และคลองโผงเผงซึ่งอยู่นอกคันกั้นน้ำ ระดับน้ำทรงตัว 17. ปทุมธานี เจ้าพระยาเอ่อล้นตลิ่งเข้าท่วมในพื้นที่ริมน้ำ 2 อำเภอ ได้แก่ อำเภอเมืองปทุมธานี และอำเภอสามโคก ระดับน้ำลดลง ภาพรวมสถานการณ์ปัจจุบันหลายพื้นที่เริ่มคลี่คลาย แต่ยังคงมีน้ำท่วมขังในพื้นที่ลุ่มต่ำ อยู่ระหว่างการเร่งระบายน้ำ ขณะที่พื้นที่ลุ่มเจ้าพระยามีระดับน้ำยังทรงตัว ซึ่งกรมป้องกันและบรรเทาสาธารณภัยได้ประสานจังหวัด องค์กรปกครองส่วนท้องถิ่นและหน่วยงานที่เกี่ยวข้องเร่งให้การช่วยเหลือผู้ประสบภัย โดยสำรวจและประเมินความเสียหาย เพื่อดำเนินการช่วยเหลือตามระเบียบกระทรวงการคลัง ฯ สำหรับประชาชนสามารถแจ้งเหตุและขอความช่วยเหลือทางไลน์ ปภ.รับแจ้งเหตุ 1784 โดยเพิ่มเพื่อน Line ID @1784DDPM และสายด่วนนิรภัย 1784 ตลอด 24 ชั่วโมง -005",https://www.naewna.com/local/607827,10_10_2021
'4กุมาร'คืนชีพ! ซุ่มเงียบตั้งพรรคการเมืองใหม่-มือดีล่อเป้าชิงดิสเครดิต'สมคิด',เมื่อวันที่ 9 ตุลาคม 2564 ผู้สื่อข่าวรายงานว่าขณะนี้มีความเคลื่อนไหวจากกลุ่ม 4กุมารภายใต้การนำของนายอุตตม สาวนายน อดีตรมว.คลัง ในการจัดตั้งพรรคการเมืองใหม่ โดยได้ชื่อพรรคเป็นที่เรียบร้อยแล้ว และอยู่ระหว่างการดำเนินการ แต่ยังไม่มีการเปิดเผยอย่างเป็นทางการ โดยการตั้งพรรคการเมืองใหม่ครั้งนี้ มีการคาดหมายกันว่า นายสมคิดจาตุศรีพิทักษ์ อดีตรองนายกฯ น่าจะยังให้การสนับสนุนอยู่ แหล่งข่าวใกล้ชิดนายสมคิดเผยว่า ผลการเคลื่อนไหวดังกล่าว ทำให้ตอนนี้นายสมคิดตกเป็นเป้าหมายโดนมือดีดิสเครดิต ล่าสุดพบว่า มีการนำข้อมูลในเว็บไซต์วิกิพีเดียมานำเสนอบนโซเชียลมีเดีย บิดเบือนข้อมูล อ้างว่านายสมคิดในฐานะสมาชิก คสช.ถือหุ้นในบริษัทเอกชนแห่งหนึ่งมากเป็นลำดับที่ 11 ซึ่งเมื่อนายสมคิดทราบ จึงได้ทำการตรวจสอบข้อมูล ซึ่งการถือหุ้นดังกล่าวเกิดขึ้นตั้งแต่ 15 ปีก่อน เมื่อครั้งเป็นรัฐมนตรีพรรคไทยรักไทย และได้แสดงทรัพย์สินต่อป.ป.ช.มาทุกครั้งที่ดำรงตำแหน่งทางการเมือง และหุ้นดังกล่าวได้ขายไปหมดแล้ว มีมูลค่าแค่หุ้นละ 2 บาท เป็นเงินแค่ 1-2 ล้านบาทเท่านั้น จึงเชื่อว่า มีขบวนการจ้องดิสเครดิต แก้ไขข้อมูลในวิกิพีเดีย เป็นที่น่าสังเกตว่ากระบวนการดิสเครดิตนายสมคิดเกิดขึ้นอย่างต่อเนื่อง ถือว่าเป็นเรื่องไม่ปกติ เหตุผลเดียวคือ น่าจะเกี่ยวกับการสนับสนุนนายอุตตม สาวนายน อดีตรมว.คลัง และทีมสี่กุมารตั้งพรรคการเมืองใหม่ ทำให้คู่แข่งทางการเมืองสกัด เพราะกลัวเสียฐานคะแนนแหล่งข่าวระบุ ขณะที่ก่อนหน้านั้นนายศรีสุวรรณ จรรยา ยื่นรัองต่อคณะกรรมการป้องกันและปราบปรามการทุจริตแห่งชาติ(ป.ป.ช.)ให้ตรวจสอบกรณีนายสมคิด จาตุศรีพิทักษ์ อดีตรองนายกฯลาออกจากตำแหน่งยังไม่ครบ 2 ปี แต่รับตำแหน่งประธานที่ปรึกษาบริษัทเอกชน อาจขัดรัฐธรรมนูญหรือไม่และมีการชี้แจงจากทีมงานนายสมคิดว่า ตรวจสอบข้อกฎหมายทุกอย่างแล้ว มั่นใจไม่ผิดรัฐธรรมนูญ อีกทั้งนายแก้วสรร อติโพธิ นักวิชาการด้านกฎหมาย อดีต คตส.ได้ออกมาการันตีกรณีของนายสมคิด ไม่ผิดกฎหมาย เพราะมาตรา126 (4) ยกเว้นให้ในกรณีธุรกิจไม่ขัดผลประโยชน์รัฐ (#แฟ้มภาพ) -001,https://www.naewna.com/politic/607760,10_10_2021
อวย‘ปู’เจ๋งกว่า!โฆษกพท.ไล่ฉะ ‘บิ๊กตู่’ไร้วิสัยทัศน์จัดการน้ำท่วม โยนบาปภัยธรรมชาติ,"โฆษกเพื่อไทย ฉะน้ำท่วมมากว่า 3 สัปดาห์ บิ๊กตู่ ได้แค่แจกของบอก รักจังฮู้ ดีแต่โทษฟ้าดิน สู้ นายหญิงปู ก็ไม่ได้ โชว์ภาวะผู้นำตอนมหาอุทกภัย 54 ซัดอีก 5 ปีประเทศพังแน่ 10 ตุลาคม 2564 น.ส.อรุณี กาสยานนท์ โฆษกพรรคเพื่อไทย กล่าวว่า ตั้งแต่เกิดน้ำท่วมฉับพลันและน้ำป่าไหลหลากในพื้นที่ 31 จังหวัด ประชาชนได้รับผลกระทบ 227,470 ครัวเรือน และปัจจุบันยังมีหลายจังหวัดที่ยังคงมีน้ำท่วมขัง แต่ตลอดระยะกว่า 3 สัปดาห์ พล.อ.ประยุทธ์ จันทร์โอชา นายกรัฐมนตรี ทำได้เพียงลงพื้นที่แจกของและให้กำลังใจบอก รักจังฮู้ ทั้งๆที่งานวิจัยเคยระบุชัดว่าปัญหาน้ำท่วมน้ำแล้งไม่ใช่เพียงภัยธรรมชาติแต่เกิดจากการบริหารจัดการ นอกจากนี้ยังมีหน่วยงานที่เกี่ยวข้องกับการบริหารจัดการน้ำมากมาย อย่างกองอำนวยการน้ำแห่งชาติ (กอนช.) และสถาบันสารสนเทศทรัพยากรน้ำ (องค์การมหาชน) แต่ยังไม่เห็นถึงการใช้ศักยภาพของสองหน่วยงานนี้ว่าเป็นอย่างไร มีหน้าที่อะไรบ้าง เกี่ยวข้องกับการบริหารจัดการน้ำอย่างมีประสิทธิภาพได้อย่างไร ส่วนพล.อ.ประยุทธ์เองก็บริหารงานแบบแผ่นเสียงตกร่อง กล่าวโทษภัยธรรมชาติตลอดเวลา เรียกได้ว่าเป็นผู้นำที่ต่ำกว่ามาตรฐานโลก โฆษกพรรคเพื่อไทย กล่าวต่อว่า จากการลงพื้นที่ช่วยเหลือประชาชนของ ส.ส.พรรคเพื่อไทยในหลายจังหวัดเช่น สุโขทัย พิษณุโลก อยุธยา ลพบุรี ขอนแก่น ปัญหาที่พบคือน้ำท่วมขังในหลายจังหวัดนานเกือบ 3สัปดาห์ เริ่มส่งกลิ่นเหม็น นาข้าวจมอยู่ในน้ำหลายพันไร่ แต่ พล.อ.ประยุทธ์ กลับไร้ภาวะผู้นำ ไร้มาตรการเยียวยา ผู้ได้รับผลกระทบจากน้ำท่วม ตรงกันข้ามกับอดีตนายกรัฐมนตรี น.ส.ยิ่งลักษณ์ ชินวัตร จากปัญหาอุทกภัยปี 54 ได้แสดงวิสัยทัศน์ภาวะผู้นำมีแผนในการรับมือภัยพิบัติทั้งระยะสั้น ระยะกลางและระยะยาว พร้อมประกาศมาตรการเยียวช่วยเหลือผู้ได้รับผลกระทบจากน้ำท่วมทันที อาทิเช่น ชดเชยความเสียหายให้เกษตรกรผู้ปลูกข้าวไร่ละ 2,222 บาท ชดเชยที่อยู่อาศัยเสียหายรายครัวเรือนละไม่เกิน 5,000 บาท นอกจากนี้ยังมีมาตรการพักชำระหนี้ให้เกษตรกร 3 ปีและปรับโครงสร้างหนี้ มีมาตรการเยียวยาการซ่อมแซมบ้านเรือน รถยนต์ รถจักรยานยนต์และเครื่องใช้ไฟฟ้า โดยร่วมมือกับกรมอาชีวะศึกษาเพื่อส่งเสริมให้นักศึกษาได้พัฒนาทักษะและฝีมือแรงงาน สิ่งเหล่านี้คือการสะท้อนถึงการบริหารงานแบบมืออาชีพในสถานการณ์วิกฤตของรัฐบาลนางสาวยิ่งลักษณ์ อดีตนายกรัฐมนตรี ถ้ารัฐบาลพล.อ.ประยุทธ์ รู้จักคำว่าการบริหารจัดการ ความเสียหายคงไม่เกิดทุกปีตลอด 7 ปีที่ผ่านมา วันนี้ข้าวในนาข้าวเน่าส่งกลิ่นเหม็น เป็นข้าวเน่าของจริง 7 ปีที่ผ่านมาไม่ทำอะไรนอกจากโทษฟ้าโทษฝนยังคิดจะบริหารงานต่ออีก 5 ปี ไม่แน่ใจว่าพล.อ.ประยุทธ์ รู้จักคำว่าอายฟ้าดินบ้างรึเปล่า น.ส.อรุณี กล่าว -005",https://www.naewna.com/politic/607831,10_10_2021
'อิตาลี'ลุยฉีดวัคซีนโดสกระตุ้น ให้คนอายุมากกว่า 60 ปี,"10 ต.ค.64 สำนักข่าวซินหัวรายงานว่าอิตาลีเริ่มดำเนินการฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) โดสกระตุ้น ให้ผู้มีอายุ 60 ปีขึ้นไป หลังผ่านการอนุมัติจากกระทรวงสาธารณสุขเพียง 1 วันก่อนหน้า การตัดสินใจดังกล่าวเกิดขึ้นหลังองค์การยาแห่งสหภาพยุโรป (EMA) ประกาศอนุมัติการฉีดวัคซีนป้องกันโรคโควิด-19 โดสกระตุ้นให้ผู้มีอายุ 18 ปีขึ้นไป หลังรับวัคซีนโดสที่ 2 ครบ 6 เดือน เมื่อช่วงต้นเดือนตุลาคมที่ผ่านมา จากการพิจารณาล่าสุดขององค์การฯ เราสามารถดำเนินการฉีดวัคซีนโดสที่ 3 ให้ประชาชนทุกวัยที่มีระบบภูมิคุ้มกันที่เปราะบาง และผู้มีอายุมากกว่า 60 ปี หลังจากพวกเขาได้รับวัคซีนโดสที่ 2 มาแล้วอย่างน้อย 6 เดือน กระทรวงฯ ระบุ ช่วงปลายเดือนกันยายน อิตาลีได้เริ่มฉีดวัคซีนป้องกันโรคโควิด-19 โดสที่ 3 ของไฟเซอร์-ไบออนเทค หรือโมเดอร์นา ให้ผู้มีภูมิคุ้มกันบกพร่อง อาทิ ผู้ป่วยปลูกถ่ายอวัยวะ ผู้มีอายุ 80 ปีขึ้นไป และผู้อาศัยในบ้านพักคนชรา ตลอดจนบุคลากรทางการแพทย์ อย่างไรก็ดี อิตาลีเสนอให้การฉีดวัคซีนโดสที่ 3 เป็นทางเลือกสำหรับผู้ที่ต้องการ เนื่องจากการฉีดวัคซีนป้องกันโรคโควิด-19 ในอิตาลียังคงเป็นเพียงข้อแนะนำไม่ใช่ข้อบังคับ รายงานประจำสัปดาห์ล่าสุดเมื่อวันที่ 3 ต.ค. โดยสถาบันสุขภาพแห่งชาติอิตาลี (ISS) ชี้ให้เห็นว่าสถานการณ์การระบาดใหญ่ในประเทศเริ่ม อยู่ภายใต้การควบคุมแล้ว และแนวโน้มผู้ป่วยกำลังลดลงอย่างต่อเนื่อง จิโอวานนี เรซซา ผู้อำนวยการแผนกโรคติดเชื้อของสถาบันฯ เผยว่าอัตราอุบัติการณ์ของโรคโควิด-19 ในประเทศ อยู่ที่ผู้ป่วย 34 ราย ต่อประชากร 100,000 คน ขณะที่ข้อมูลการใช้เตียงในโรงพยาบาลมีแนวโน้มดีขึ้นเช่นกัน อัตราการครองเตียงในหอผู้ป่วยโรคโควิด-19 อาการปกติและอาการรุนแรงอยู่ที่ร้อยละ 4.9 และ 4.2 ตามลำดับ ซึ่งต่ำกว่าระดับเกณฑ์วิกฤต เรซซาแถลงผ่านทางวิดีโอ จนถึงขณะนี้ อิตาลีได้ฉีดวัคซีนป้องกันโรคโควิด-19 ให้ประชากรร้อยละ 79.9 ของประชากรกลุ่มเป้าหมาย (ผู้มีอายุ 12 ปีขึ้นไป) โดยมีผู้ได้รับวัคซีนครบโดสแล้วมากกว่า 43 ล้านคน ทั้งนี้ อิตาลีตรวจพบผู้ป่วยโรคโควิด-19 มากกว่า 4.6 ล้านราย ซึ่งรวมถึงผู้ป่วยเสียชีวิตกว่า 131,000 ราย และผู้ป่วยหายดีกว่า 4.4 ล้านราย ที่มาxinhuathai",https://www.naewna.com/inter/607829,10_10_2021
‘โควิด-น้ำท่วม’ถาโถม! ซูเปอร์โพลเผยปชช.กังวลปากท้อง ต้องการให้รัฐดูแลค่าครองชีพ,"โควิด-น้ำท่วมถาโถม! ซูเปอร์โพลเผยปชช.กังวลปากท้อง ต้องการให้รัฐดูแลค่าครองชีพ 10 ตุลาคม 2564 ผู้ช่วยศาสตราจารย์ ดร.นพดล กรรณิกา ผู้อำนวยการสำนักวิจัยซูเปอร์โพล (SUPER POLL) เสนอผลสำรวจภาคสนาม เรื่อง ตามดูปัญหาปากท้องประชาชน กรณีศึกษาประชาชนทุกสาขาอาชีพทั่วประเทศโดยดำเนินโครงการทั้งการวิจัยเชิงปริมาณ (Quantitative Research) และการวิจัยเชิงคุณภาพ (Qualitative Research) จำนวน 1,100 ตัวอย่าง ดำเนินโครงการระหว่างวันที่ 5-9 ตุลาคม 2564 ที่ผ่านมา พบว่า ส่วนใหญ่หรือร้อยละ 73.0 กังวลมากถึงมากที่สุดเรื่องปัญหาปากท้อง ค่าครองชีพ หลังจากเริ่มกลับมาใช้ชีวิตปกติ ร้อยละ 20.9 กังวลปานกลาง ร้อยละ 6.1 กังวลน้อยถึงไม่กังวลเลย เมื่อถามถึงความต้องการให้รัฐบาลช่วยเหลือมากที่สุด พบว่า ร้อยละ 49.5 ระบุด้านค่าครองชีพ ของกินของใช้ และสาธารณูปโภค ต่าง ๆ เช่น ค่าน้ำ ค่าไฟฟ้า ค่าโทรศัพท์ ในขณะที่ร้อยละ 48.2 ระบุ ด้าน แหล่งเงินทุน และช่วยภาคธุรกิจ ในค่าใช้จ่ายต่าง ๆ เช่น ค่าน้ำมัน ค่าขนส่ง ต้นทุนการผลิต และการส่งออก เป็นต้น และร้อยละ 2.3 ระบุอื่น ๆ ที่น่าพิจารณาคือ จากปัญหาน้ำท่วมประชาชนต้องการให้รัฐบาลช่วยด้านต่าง ๆ มากที่สุด ได้แก่ ร้อยละ 45.6 ระบุ ช่วยเรื่องรายได้ ที่กระทบจากปัญหาน้ำท่วม ร้อยละ 25.5 ระบุ เรื่องที่อยู่อาศัยและพืชผลการเกษตรเสียหาย ร้อยละ 25.2 ระบุ เรื่อง อาหาร และถุงยังชีพ และร้อยละ 3.7 ระบุ อื่น ๆ อย่างไรก็ตาม เมื่อถามถึงความพอใจต่อนโยบายของรัฐบาล เรื่อง แก้ปัญหาปากท้องและค่าครองชีพใน 3 อันดับแรก พบว่า ส่วนใหญ่หรือร้อยละ 84.2 พอใจโครงการ คนละครึ่ง ร้อยละ 83.6 พอใจโครงการ ช่วยเหลือเยียวยา ทุกกลุ่ม ผ่าน อบต. และการปกครองท้องถิ่นอื่น ๆ และร้อยละ 65.4 พอใจ โครงการ เราเที่ยวไปด้วยกัน นอกจากนี้ ความต้องการของประชาชนให้รัฐบาลช่วยหลังสถานการณ์โควิด-19 พบว่า ส่วนใหญ่หรือร้อยละ 94.6 ระบุ การพักชำระหนี้กับสถาบันการเงิน และธนาคาร ร้อยละ 91.3 ระบุ ช่วยลดค่าน้ำ ค่าไฟฟ้า และอื่น ๆ ไปถึงสิ้นปี ร้อยละ 88.5 ระบุ ลดหย่อนภาษี เว้นภาษีนิติบุคคล ตามเกณฑ์เหมาะสม และร้อยละ 79.2 ระบุ ช่วยธุรกิจขนาดกลางและย่อม ตามลำดับ ผลโพลสะท้อนให้เห็นว่า หลังวิกฤตโควิดเริ่มคลี่คลาย ต่อด้วยปัญหาถาโถมจากอุทกภัยและน้ำมันขึ้นราคา ส่งผลกระทบความกังวลประชาชนตรงต่อปัญหาปากท้องและค่าครองชีพมากขึ้น ที่ต้องการให้รัฐบาลตอบสนองช่วยเหลือ เช่น การลดภาษี การพักชำระหนี้จากสถาบันการเงินและการเข้าถึงแหล่งทุน การลดค่าน้ำ ค่าไฟฟ้า ค่าน้ำมันและค่าบริการอื่นๆไปถึงสิ้นปี ขณะเดียวกันพอใจระดับสูงและต้องการให้รัฐบาลสานต่อกับโครงการคนละครึ่ง การเที่ยวไปด้วยกันและโครงการริเริ่มอื่นๆมากขึ้น ส่งเสริมเยียวยาประชาชนให้ครอบคลุมทุกกลุ่มผ่านท้องถิ่นและชุมชน รวมทั้งเข้าช่วยเหลือการเข้าถึงแหล่งทุนธุรกิจขนาดกลางและขนาดย่อมมากขึ้น เพื่อการฟื้นตัวปัญหาเศรษฐกิจปากท้องไปพร้อมๆกัน ผอ.ซูเปอร์โพล กล่าว -005",https://www.naewna.com/local/607833,10_10_2021
เตรียมเปิดเมืองเลย ต้อนรับท่องเที่ยวฤดูหนาว รูปแบบแซนด์บ็อกซ์ดึงนทท.ต่างชาติ,10 ตุลาคม 2564 ผู้สื่อข่าวรายงานว่า ที่ศาลากลางจังหวัดเลย นายชัยธวัช เนียมศิริ ผู้ว่าราชการจังหวัดเลย นายโสภณ สุวรรณรัตน์ นายผดุงศักดิ์ หาญปรีชาสวัสดิ์ นายณรงค์ จีนอ่ำ รองผู้ว่าราชการจังหวัดเลย นายศิริวัฒน์ พินิจพานิชย์ ปลัดจังหวัด พร้อมทั้งนายอำเภอทั้ง 14 อำเภอได้ร่วมแถลงข่าวเตรียมเปิดเมืองเลย รับฤดูกาลท่องเที่ยวภายใต้มาตรการป้องกันโควิด 19 นายชัยธวัช เนียมศิริ กล่าวว่า ตั้งแต่วันที่ 1 พฤศจิกายน 2564 เป็นต้นไปจังหวัดเลยจะเปิดฤดูกาลท่องเที่ยว ในรูปแบบใหม่ หรือ new normal คู่ขนานไปกับการป้องกันการแพร่ระบาดของโรคโควิต ซึ่งคณะกรรมการโรคติดต่อจังหวัดได้ก็ได้มีมติเห็นพ้องที่จะให้เปิดฤดูกาลท่องเที่ยวในช่วงฤดูหนาว ในปีนี้ทั้งนี้จังหวัดเลยได้มีการเตรียมความพร้อมเปิดรับนักท่องเที่ยวที่เชียงคาน หรือว่ารูปแบบของ sandbox รองรับนักท่องเที่ยวต่างประเทศ ซึ่งในเรื่องนี้กำลังอยู่ในระหว่างการพิจารณาของศูนย์บริหารสถานการณ์โรคโควิดทางจังหวัดเลย จึงได้นำเอาแนวทางการทำ sandbox มาทำรวมกันทั้งจังหวัดเพื่อที่จะต้อนรับนักท่องเที่ยวคนไทยของเราด้วยกัน โดยมีการจัดทำคู่มือมาตรฐานการท่องเที่ยวของจังหวัด สำหรับผู้ประกอบการท่องเที่ยวทุกรูปแบบจะต้องถือปฏิบัติไปในแนวทางเดียวกัน โดยจะเร่งดำเนินการทำคู่มือแจกจ่ายไปยังผู้ประกอบการท่องเที่ยวทั้ง 14 อำเภอ แต่ถ้าหากพบว่าหลังจากการเปิดแล้วมีสถานการณ์การแพร่ระบาดของโรคกลับมารุนแรง ทางจังหวัดเลยมีความพร้อมและแผนรองรับก็จะสามารถแก้ไขได้ทันที เพราะมีมาตรการรองรับกำหนดอยู่ในคู่มืออยู่แล้ว เช่น การเตรียมการด้านสถานที่รองรับผู้ป่วยทุกรูปแบบในส่วนของนักท่องเที่ยวที่เดินทางมาจังหวัดเลย ขอยืนยันว่าไม่ต้องกักตัวแต่ต้องฉีดวัคซีนมาแล้วครบ 2 เข็ม และมีผลตรวจ covid เป็นลบ ไม่เกิน72 ชั่วโมง มาแสดงกับเจ้าหน้าที่ หากไม่มีทั้งสองอย่างก็สามารถรายงานตัวกับเจ้าหน้าที่ภายใน 3 ชั่วโมง หลังจากเดินทางมาถึงและทางที่พักก็จะให้บริการตรวจโควิดให้ เช่น ที่อุทยานแห่งชาติภูกระดึง ได้ทำมาแล้วถ้าผลเป็นลบก็สามารถเที่ยวได้ตามปกติ แต่ถ้ามีผลเป็นบวกก็เข้าสู่กระบวนการรักษาซึ่งจังหวัดเลย เรามีบุคลากรทางการแพทย์และสาธารณสุขพร้อมอุปกรณ์เครื่องไม้เครื่องมือเพียงพอมีการรักษาพยาบาลที่ได้มาตรฐานของกระทรวงสาธารณสุข ทั้งนี้ ในช่วงที่มีการให้ทางสื่อมวลชนนั้น มีการสอบถามในเรื่องต่างๆด้านการท่องเที่ยวจังหวัดเลย ได้มีสื่อมวลชนสอบถามในเรื่องการแก้ปัญหาเร่งด่วนในเรื่องการปรับภูมิทัศน์ของแหล่งท่องเที่ยวให้เหมาะกับสถานที่จริง และไม่ให้มีทัศนะวิสัยที่ไม่ต้องการในพื้นที่แหล่งท่องเที่ยวเพื่อพัฒนาให้เป็นแหล่งท่องเที่ยวแบบมืออาชีพ สามารถดึงดูนักท่องเที่ยวเข้ามาสู่จังหวัดเลย ซึ่งในแต่ละปีจะมีนักท่องเที่ยวเดินทางมาท่องเที่ยวในพื้นที่จังหวัดเลย ไม่ต่ำกว่า 2-3 ล้านคน โดยทางผู้ว่าราชการจังหวัดเลย รับปากและบอกว่าจะทำทุกอย่างในเรื่องการท่องเที่ยวเพื่อที่จะให้จังหวัดเลย พัฒนาไปในเรื่องการท่องเที่ยวให้เลย เป็นอันดับต้นๆ ให้นักท่องเที่ยวมาเที่ยวจังหวัดเลยเยอะๆ จะเข้าไปร่วมแก้ปัญหาในพื้นที่หรือจุดที่กำลังมีปัญหาในเรื่องทัศนวิสัยการมองในเชิงการท่องเที่ยว อย่าง ภูเก้าง้อม อำเภอนาแห้ว และภูทอกอำเภอเชียงคาน คาดว่าจะมีข่าวดีในเร็วๆนี้. 012,https://www.naewna.com/likesara/607830,10_10_2021
เช็คสถานการณ์‘น้ำเหนือ’ไหลผ่าน‘เจ้าพระยา’ ยังไม่ส่งผลกระทบพื้นที่กทม.,"เช็คสถานการณ์น้ำเหนือไหลผ่านเจ้าพระยา ยังไม่ส่งผลกระทบพื้นที่กทม. 10 ตุลาคม 2564 พล.ต.อ.อัศวิน ขวัญเมือง ผู้ว่าราชการกรุงเทพมหานคร (ผู้ว่าฯ กทม.) เปิดเผยถึงสถานการณ์น้ำเหนือไหลผ่านเขื่อนเจ้าพระยา ว่า วันนี้ เวลา 06.00 น. ปริมาณน้ำของกรมชลประทานที่อำเภอบางไทร ตรวจวัดปริมาณน้ำไหลผ่านกทม. เฉลี่ย 2,960 ลูกบาศก์เมตร (ลบ.ม.) ต่อวินาที ระดับน้ำในแม่น้ำเจ้าพระยาบริเวณปากคลองตลาดของ กทม. อยู่ที่ระดับ 1.92 เมตร จากระดับน้ำทะเลปานกลาง (ม.รทก.) ซึ่งยังต่ำกว่าระดับคันกั้นน้ำแม่น้ำเจ้าพระยาของกรุงเทพมหานคร อยู่ประมาณ 1.08 เมตร จึงยังไม่ส่งผลกระทบในพื้นที่ กทม. โดยวันนี้ฐานน้ำในแม่น้ำเจ้าพระยาจะขึ้นสูงสุดเวลา 09.19 น. ที่ระดับ +1.19 ม.รทก. สำหรับระดับน้ำแนวคันกั้นน้ำด้านตะวันออก ณ ประตูระบายน้ำคลองสอง (สายใต้) อยู่ในระดับปกติ +0.92 (ระดับวิกฤติ +1.80) ประตูระบายน้ำแสนแสบ (มีนบุรี) อยู่ในระดับปกติ +0.55 (ระดับวิกฤติ +0.90) ประตูระบายน้ำลาดกระบัง อยู่ในระดับปกติ +0.10 (ระดับวิกฤติ +0.60) ในรอบ 24 ชั่วโมงที่ผ่านมา (07.00 น.) : จุดวัด สำนักงานเขตบางเขน 36.5 มม. จุดวัด สำนักงานเขตดอนเมือง 23.5 มม. จุดวัด คลองลำชะล่า-ถนนนวมินทร์ เขตคันนายาว 22.5 มม. ไม่มีรายงานจุดเร่งการระบายน้ำในถนนสายหลัก อย่างไรก็ตาม ในช่วงวันที่ 7-10 ต.ค.64 คาดว่าระดับน้ำแม่น้ำเจ้าพระยาเพิ่มสูงขึ้นจากเดิม 30- 50 เซนติเมตร จึงขอให้ชุมชนที่อยู่นอกคันกั้นน้ำแม่น้ำเจ้าพระยา 11 ชุมชน 239 ครัวเรือน ในพื้นที่ 7 เขต ติดตามสถานการณ์น้ำอย่างใกล้ชิด ทั้งนี้ ประชาชนสามารถติดตามสถานการณ์น้ำผ่านทางเว็บไซต์ของสำนักการระบายน้ำ https://dds.bangkok.go.th/ ตลอด 24 ชั่วโมง -005",https://www.naewna.com/local/607838,10_10_2021
ว่าที่คุณแม่'แป้ง อรจิรา' อวดแฟชั่นแชะภาพแซ่บก่อนคลอด,10 ต.ค.64 เป็นว่าที่คุณแม่ที่แซ่บซี๊ดสุดๆ สำหรับ แป้ง อรจิราที่ตอนนี้กำลังตั้งครรภ์ได้ 7 เดือน โดยล่าสุดได้ออกมาเผยภาพถ่ายแฟชั่นเก๋ๆ ในลุคหวานละมุน พร้อมโชว์หน้าท้องป่องของว่าที่คุณแม่นอกจากนี้ยังเพิ่มดีกรีความแซ่บด้วยสูทแหวกอก โดยได้ช่างภาพคนเก่งธาดา วาริชเป็นคนถ่ายให้ เรียกว่าไม่ผิดหวัง มาเต็มทั้งออร่าความขาวเปล่งปลั่งสุดๆ เลยทีเดียว,https://www.naewna.com/entertain/607837,10_10_2021
ชาวพะเยาค้าน! ไม่เอา'อ่างเก็บน้ำแม่ลาว' วอนขอความเห็นใจกระทบชุมชน,10 ตุลาคม 2564 ผู้สื่อข่าวรายงานว่าห้องประชุมบ้านคะแนง หมู่ 10 ตำบลแม่ลาว อำเภอเชียงคำ จังหวัดพะเยา ผู้ใหญ่บ้านเปิดประชุมหมู่บ้านเพื่อลงมติประชาคมเรื่องโครงการอ่างเก็บน้ำแม่ลาว มติที่ประชุม ไม่เห็นด้วยกับการสร้างอ่างเก็บน้ำแม่ลาว จากจำนวนเข้าร่วมประชุม 52 คน งดออกเสียง 1 คน ทั้งหมดได้มีมติหลังจากทราบรายละเอียดของโครงการและมีข้อกังวลเรื่องผลกระทบที่จะเกิดขึ้นกับหมู่บ้านทั้งการสูญเสียที่ดิน ความปลอดภัยของชุมชุมช่วงการก่อสร้างและหลังการก่อสร้างเขื่อน เนื่องจากเขื่อนดังกล่าวตั้งอยู่ใกล้ชุมชน ซึ่งเป็นห่วงเรื่องความปลอดภัยในการใช้เส้นทางในช่วงการก่อสร้างที่ต้องมีรถขนาดใหญ่และอุปกรณ์ก่อสร้างต่างๆ ขนเข้ามาในพื้นที่ผ่านหมู่บ้านซึ่งเป็นถนนที่แคบและลดชัน เสี่ยงต่อการเกิดอุบัติเหตุ ปัญหาเรื่องเสียง และฝุ่นละออง ที่จะเกิดขึ้นรบกวนต่อชุมชนตลอดระยะการก่อสร้าง นอกจากนั้นแล้วชุมชนขอยืนยันว่า การจัดการน้ำขนาดเล็กของแต่ละชุมชนในพื้นที่ตำบลแม่ลาว ไม่ได้ขาดแคลนน้ำในการอุปโภคบริโภครวมถึงการทำการเกษตร การลงมติประชาคมวันนี้สืบเนื่องมาจากการประชุมระดับอำเภอช่วงต้นเดือนที่ผ่านมา ทางนายอำเภอให้แต่ละชุมชนได้จัดให้มีการทำประชาคมความเห็นโครงการอ่างเก็บน้ำแม่ลาว โดยแต่ละชุมชนได้เริ่มทยอยจัดประชุมประจำเดือนของหมู่บ้านและมีการหารือเรื่องนี้ ในช่วงวันที่ 7-8 ตุลาคมที่ผ่านมามีการจัดประชุมประชาคม เรื่องอ่างเก็บน้ำแม่ลาว ในพื้นที่บ้านน้ำลาว หมู่ 7 มติประชาคมไม่เห็นด้วยกับโครงการ 99 % จากผู้เข้าร่วมประชุม 67 คน 5 คนเห็นด้วย และงดออกเสียง 7 คน การประชุมประชาคมบ้านสบทุ หมู่ 9 มติประชาคม ไม่เห็นด้วยกับโครงการ จากผู้เข้าร่วม 80 คน การประชุมประชาคมบ้านกอก มติประชาคมไม่เห็นด้วยกับโครงการ จากผู้เข้าร่วม 57 คน การประชุมประชาคมบ้านแฮะ หมู่ 5 ไม่เห็นด้วยกับโครงการ จากผู้เข้าร่วมประชุม 70 คน อีก 10 คนเห็นด้วยกับโครงการ ไม่มีผู้งดออกเสียง และการประชุมประชาคมบ้านน้ำมิน หมู่ 6 มติประชาคมไม่เห็นด้วยกับโครงการ จากผู้เข้าร่วม 80 คน ไม่เห็นด้วย 72 คน เห็นด้วย 3 คน งดออกเสียง 5 คน พิสมัย ใจมูล ชาวบ้านคะแนงกล่าวว่า เราไม่อยากย้ายไปไหน เรารักที่นี้ เราเกิดที่นี้ เราก็อยากตายที่นี้ เราไม่เห็นด้วยกับโครงการตั้งแต่แรกและยืนยันว่าเราเลือกที่จะไม่เอาเขื่อนนี้แน่นอน อธิชา ชาวเวียง กล่าวว่า อยู่ที่ไหนก็ไม่อุ่นใจ อบอุ่นเท่าอยู่บ้านเกิด มีทั้งเพื่อนบ้าน ญาติ พี่น้อง พึ่งพาอาศัยกันได้ เราอยู่อย่างพี่น้องญาติมิตรเห็นอกเห็นใจกัน ช่วยเหลือเกื้อกูลกันมายาวนาน และขอเป็นตัวแทนกลุ่มรักษ์คะแนงขอขอบคุณผู้นำชุมชน พี่น้องชาวบ้าน บ้านน้ำลาว บ้านสบทุ บ้านกอก บ้านน้ำมิน หมู่ 6 และบ้านแฮะ ที่เข้าใจและเห็นใจชาวบ้านคะแนงที่จะได้รับผลกระทบจากโครงการอ่างเก็บน้ำแม่ลาวในครั้งนี้ รวมถึงกลุ่มบุคคลต่างๆที่ให้กำลังใจชาวบ้านคะแนง และขอความเห็นใจไปยังหมู่บ้านในตำบลแม่ลาว และตำบลฝายกวาง ให้ช่วยเห็นใจชาวบ้านคะแนง เนื่องจากโครงการอ่างเก็บน้ำดังกล่าวนี้ตั้งอยู่ในพื้นที่บ้านคะแนง ชาวบ้านคะแนงได้รับผลกระทบเป็นหมู่บ้านหลัก ซึ่งชาวบ้านก็ยังกังวลผลกระทบที่จะเกิดขึ้นกับชาวบ้านตอนล่างในลุ่มน้ำลาวด้วย จากเหตุการณ์และภาพข่าวที่เกิดขึ้นกรณีเขื่อนแตก รวมถึงเขื่อนระบายน้ำช่วงฝนตกหนักท่วมชาวบ้านท้ายเขื่อนมีให้เห็นทุกปี หากอ่างเก็บน้ำแห่งนี้สร้างได้จริงผลกระทบนี้จะเกิดขึ้นในอนาคตอย่างแน่นอน จึงขอความเห็นใจกับผู้นำชุมชนและชาวบ้านตำบลแม่ลาว และตำบลฝายกวาง ได้ช่วยลงมติไม่เห็นด้วยเพื่อช่วยพี่น้องในลุ่มน้ำลาวในครั้งนี้ซึ่งการจัดการน้ำด้วยระบบฝายต่างๆที่มีอยู่ก็สามารถที่จะเพียงพอต่อความต้องการของชาวบ้านลุ่มน้ำลาวได้แล้ว ไม่จำเป็นต้องสร้างอ่างเก็บน้ำแม่ลาว. 012,https://www.naewna.com/likesara/607836,10_10_2021
‘สาลิกา-ซาอุฯ’  กว่าจะขายได้และกว่าจะได้ขาย!!!!,"หลังจาก พรีเมียร์ลีก อังกฤษ ได้ประกาศอย่างเป็นทางการ ว่า กองทุนเพื่อการลงทุนสาธารณะของซาอุฯ (PIF) ร่วมด้วย อแมนด้า สเตฟลี่ย์ และพี่น้องรูเบน ได้เข้าเทคโอเวอร์สโมสร สาลิกาดง นิวคาสเซิ่ล ยูไนเต็ด เป็นที่เรียบร้อย ด้วยเงินจำนวน 300 ล้านปอนด์ หรือ 12,000 ล้านบาท ถือเป็นการ ปิดตำนาน ไมค์ แอชลี่ย์ ไปโดยปริยาย และทำให้ 20 ทีมพรีเมียร์ลีก เหลือแค่ 6 ทีมเท่านั้นที่มีคนอังกฤษ เป็นเจ้าของ อันที่จริงการได้คนท้องถิ่น และเป็นเลือดแท้เข้ามาบริหารฟุตบอล ถือเป็นสิ่งที่แฟนบอลโหยหา เพราะในสถานการณ์จริงๆ ยุคปัจจุบัน แทบจะไม่มี คนพื้นที่ ที่จะรักฟุตบอล และมีเงินถุงเงินถังพอที่จะบริหารจัดการ ยิ่งในพรีเมียร์ลีก ที่มีมูลค่าขนาดนี้ยิ่งยากเข้าไปใหญ่ แอชลี่ย์ ที่เป็นชาว จอร์ดี้ ขนานแท้ และมีเลือด เดอะ แม็คไพร์ แบบเต็มข้อ ได้รับการตอบรับเป็นอย่างดีจากแฟนฟุตบอลทูน อาร์มี่ มันมีแสงสว่างเห็นได้ชัดเจน เมื่อได้คนท้องถิ่นมาบริหารทีมที่รัก เขาสร้างอาณาจักรหมื่นล้านด้วยตัวเอง หลังออกจากโรงเรียนตั้งแต่ 16 ขวบ ก่อนจะเป็นเจ้าของกิจการขายอุปกรณ์กีฬา ชื่อดังอย่าง สปอร์ต ไดเรคท์ และขยายสาขาธุรกิจเสื้อผ้ากีฬาไปเรื่อยๆ Sports Direct International plcไปทั่วประเทศ ทั้งลดแลกแจกแถมแบบยาใจคนจน น่าเสียดายที่ แอชลี่ย์ ในภาพผู้บริหารที่ไปนั่งเชียร์ในกลุ่มแฟนบอล ไม่ได้ทำอะไรที่เหมือนกับสาวกทีมแห่งไทน์ไซด์เขาคิดกันเอาไว้เลย เขาเล็งเหลี่ยมไปที่ผลประโยชน์, กำไร, ยอดบัญชีในธนาคาร มากกว่าผลงานของทีมรัก ซึ่งเป็นทีมที่อยู่ในมือของเขาเองแท้ๆ แอชลี่ย์ เลือกที่จะทำอะไรสร้างความไม่พอใจให้กับแฟนบอล เหมือนกับเขาไม่รู้จักเนื้อแท้และตัวตนของทีม โดยเฉพาะเปลี่ยนชื่อสนามจาก เซนต์ เจมส์ พาร์ค มาเป็น สปอร์ต ไดเรคท์ อารีน่า ทำให้แฟนบอลโกรธจัด เพราะชื่ออยู่กับทีมมากกว่า 119 ปี ทำสัญญาตกลงเงินสปอนเซอร์ จาก วองก้า บริษัทเงินกู้ ชื่อดัง และมีแผนจะเปลี่ยนชื่อสนาม เป็น วองก้าสเตเดี้ยม แน่นอนว่า โดนประท้วงเละเทะอีกครั้ง การเป็นทีมใหญ่ และเป็นทีมเดียวของเมือง ทำให้แฟนบอลเจ็บปวดมาตลอด นับตั้งแต่เขาเข้ามาถือหุ้นใหญ่ของสโมสรตั้งแต่ปี 2007 อย่างไรก็ตาม หลังจาก แอชลี่ย์ ทำให้แฟนบอลไม่พอใจ (อีกแล้ว) ในการไม่ต่อสัญญา ราฟา เบนิเตซ แล้วไปเอา สตีฟ บรู๊ซ ที่เคยคุมคู่ปรับอย่าง ซันเดอร์แลนด์มาทำงานแทน แม้ว่า บรู๊ซ จะเป็นสาวกนิวคาสเซิ่ล ตั้งแต่รุ่นพ่อก็ตามแต่ สุดท้าย แอชลี่ย์ ยิ่งทำให้แฟนบอลแค้นเข้าไปอีก เมื่อคิดจะขายนั้น แฟนบอลชอบอยู่แล้ว แต่การจะขายทีมแบบอยากได้เงินจนตัวสั่น ถึงขั้นไปฟ้องร้องรัฐบาลอังกฤษ เรื่องไม่ยอมปล่อยให้ขาย อันนั้นมันก็เกิดเหตุ .....วัดกันถึงตำนานการขายนิวคาสเซิ่ล กินระยะเวลามานานพอสมควร นับจากมีข่าวแรกตั้งแต่ปี 2017 สุภาพสตรีคนหนึ่งถูกจับภาพได้ว่า เข้ามาชมเกมระหว่าง นิวคาสเซิ่ล กับ ลิเวอร์พูล เมื่อ 1 ตุลาคม 2017 ในเกมที่เสมอกัน 1-1 ทั่วๆ ไปคงไม่ได้สนใจอะไรมาก คงแปลกใจว่า กล้องลืมสวิตช์หรือเปล่า ทำไมจับภาพผู้หญิงผมสั้นสีบลอนด์คนนี้นานมาก แต่ สหายสายบอลเคร่งคิดเครียดกันว่า ตกลงสตรีผู้นี้มาทำอะไรที่นี่ จะซื้อ ลิเวอร์พูล หรือจะซื้อนิวคาสเซิ่ล กันแน่ เพราะชื่อของอแมนด้า สเตฟลี่ย์ ไม่ธรรมดา เธอคือบุคคลสำคัญในการดีลระหว่าง แมนเชสเตอร์ ซิตี้ กับ ชีค มันซูร์ บิน ซาเยด อัล นาห์ยาน 3 เดือนต่อมา ชื่อของเธอถูกนำไปตีข่าวหน้า 1 ว่ากำลังดีลธุรกิจให้กับกลุ่มทุนตะวันออกกลาง เพื่อมาซื้อสโมสรนิวคาสเซิ่ล ยูไนเต็ด พร้อมกับพันธมิตรหลัก รอยเบน บราเธอร์ส บริษัทอสังหาริมทรัพย์ และเป็นภาพชัดเจนอย่างมากเมื่อปีที่แล้ว แต่ดีลของ ชีค กับ แอชลี่ย์ ไม่จบ ไม่ใช่ครั้งแรก และคนแรกๆ ที่อยากจะได้ นิวคาสเซิ่ล ไปครอบครอง............. การเทคโอเวอร์ นิวคาสเซิ่ล เป็นประเด็นต่อเนื่องกันมาเป็นปีๆ นับตั้งแต่ แอชลี่ย์ ประกาศจะขายหุ้นทั้งหมด เมื่อ 19 ตุลาคม 2017 ภายใต้สนนราคาที่ 400 ล้านปอนด์ ชีค คาเล็ด บิน ซาเยด อัล เนฮายาน จากสหรัฐอาหรับเอมิเรตส์ จีเอซีพี สปอร์ตส์ กลุ่มทุนสหรัฐ นำโดย ปีเตอร์ เคนย่อน อดีตซีอีโอแมนยูฯ-เชลซี ก็จะสนใจซื้อ เจมส์ ปัลล็อตต้า ประธานสโมสรโรม่า ก็สนใจจะขายหุ้นมาลงทุนที่นี่ ขนาด พริตตี้บอย ฟลอยด์ เมย์เวทเธอร์ จูเนียร์ ยอดกำปั้นไร้พ่ายชาวอเมริกัน ก็ยังมีข่าวจะซื้อมาแล้ว รวมไปถึงการยืนยันชัดเจนที่สุดที่สามารถระบุวันที่ได้ก็คือ 23 พฤษภาคม 2019 ชีค คาเล็ด บิน ซาเยด อัล เนฮายาน วัย 62 ปี มหาเศรษฐี และเป็นเครือราชวงศ์ของประเทศสหรัฐอาหรับเอมิเรตส์ เป็นผู้ปกครองกรุงอาบูดาบีกำลังจะซื้อนิวคาสเซิ่ล ได้สำเร็จ 350 ล้านปอนด์ แต่สุดท้ายก็ดีลล่ม!!! ท่านชีคแห่ง บิน ซาเยด กรุ๊ป เป็นลูกพี่ลูกน้องของ ชีค มันซูร์บิน ซาเยด อัล นาห์ยาน เจ้าของทีม แมนเชสเตอร์ซิตี้ ดังนั้นในเรื่องของความร่ำรวยนั้น ไม่มีการยืนยันว่า ระหว่าง ชีค คาเล็ด กับ ชีค มันซูร์ ใครมีสะตุ้งสตางค์มากกว่ากัน แต่การทำงานในฐานะนักลงทุนนั้น ชีค คาเล็ด คือบุคคลที่ประสบความสำเร็จมากที่สุดคนหนึ่งของประเทศ ก่อนหน้านี้เมื่อปลายปี 2017 ชีค คาเล็ดคนนี้พยายามที่จะเข้ามาเทคโอเวอร์ หงส์แดง ลิเวอร์พูลมาแล้ว โดยจะทุ่มเงินถึง 2,000 ล้านปอนด์ หรือกว่า 80,000 ล้านบาท แต่ถูกปฏิเสธ ก่อนจะนำมาสู่การซื้อนิวคาสเซิ่ล แล้วก็ล่มอีก เมื่อกลุ่ม บิน ซาเยด กรุ๊ป จากสหรัฐอาหรับเอมิเรตส์ ถอนทัพไปหนนี้กลายเป็นอีกส่วน นั่นก็คือจากฟากฝั่งของซาอุดีอาระเบีย โมฮัมหมัด บิน ซัลมาน มกุฎราชกุมารแห่งประเทศซาอุดีอาระเบีย ที่ทรงสนพระทัย ที่จะเข้าเทคโอเวอร์ แมนฯ ยูไนเต็ด โดยจะให้ตัวแทนของพระองค์ทำการเข้าซื้อเมื่อเดือนพฤศจิกายนปีที่แล้ว ซึ่งเป็น คนละกลุ่ม ที่เคยติดต่อ ดีลกับ ลิเวอร์พูล นั่นคือเจ้าชายไฟซาล บิน ฟาฮัด อับดุลลาห์ อัล ซาอุด แห่งซาอุดีอาระเบีย เหมือนกัน เป็นเงิน คนละกลุ่ม กับเจ้าชายอัลดุลลาห์ บิน มูซาอัดบิน อับดุลลาซิซ อัล-ซาอุด แห่งซาอุดีอาระเบีย ที่เป็นเจ้าของทีมเชฟฟิลด์ ยูไนเต็ด ในปัจจุบัน จนกระทั่งช่วงโควิด กลางปีที่แล้ว ซาอุฯ มาในชื่อของ ซาอุดี พับลิก อินเวสต์เมนต์ฟันด์ (พีไอเอฟ) โดยเมื่อวันเสาร์ที่ 23 พฤษภาคม 2020 สื่อหลักพร้อมใจกันตีข่าวว่า จะซื้อได้ วันพฤหัสบดีที่ 30 กรกฎาคม 2020 สื่อหลัก พร้อมระบุว่า มันจบแล้วครับนาย!!! เหตุผลไม่ได้มาจากคนขาย มันมาจากความไม่ชอบมาพากลของคนซื้อ ...........ตั้งหลักกันในวันที่ 16 เมษายน 2020 ปรากฏมีข่าวดังเมื่อจะมีการเทคโอเวอร์นิวคาสเซิ่ล 300 ล้านปอนด์ อแมนด้า สเตฟลี่ย์ จากเดิมคือ นายหน้า พลิกบทบาทและแต่งองทรงเครื่อง กลายมาเป็น เศรษฐีนี เมื่อเป็นนักบริหารจาก ซาอุดี พับลิก อินเวสต์เมนต์ฟันด์ (พีไอเอฟ) มาซื้อทีม ซึ่งเป็นเงินทุนจากเจ้าชายโมฮัมเหม็ด บิน ซัลมาน มกุฎราชกุมารแห่งประเทศซาอุดีอาระเบีย หากเทคโอเวอร์ สำเร็จกลุ่มนี้จะถือหุ้น 80 เปอร์เซ็นต์ และรอยเบน บราเธอร์ส ที่จะถือหุ้นอีก 20 เปอร์เซ็นต์ ไม่กี่ชั่วโมงหลังจากมีข่าว และทำท่าจะจบ ซึ่งเข้าก็ เข้าทางปืน สื่ออังกฤษที่เขียนกระตุ้นการเจรจาให้จบโดยเร็ว พร้อมสมอ้างสารพัดเหตุผล โดยยังไม่ได้มีการเข้าสู่กระบวนการกลั่นกรองใดๆ 5 วันหลังจากฝุ่นตลบ ก็มีข่าวว่าผู้บริหาร บีอิน สปอร์ต (beIN) ผู้ถือลิขสิทธิ์ใหญ่ของบอลอังกฤษ ได้ส่งจดหมายถึงทีมพรีเมียร์ลีก ว่า ให้ร่วมคัดค้านการเทคโอเวอร์ เพราะเงินที่นำมาเทคโอเวอร์นั้นไม่มีที่มา ความไม่โปร่งใสก็คือ ซาอุฯ มีสตรีมมิ่งเถื่อนลักลอบถ่ายทอดสดพรีเมียร์ลีก ทำให้ทุกทีมเสียรายได้!!!! ใช้ชื่อว่า beoutQ ล้อไปกับเจ้าของลิขสิทธิ์ตัวจริงคือ beIN Sport!!!! ตัวละครเดินเพ่นพ่านเต็มหน้าจอมอนิเตอร์...อแมนด้า สเตฟลี่ย์,ไมค์ แอชลี่ย์, ชีค มันซูร์ บิน ซาเยดอัล นาห์ยาน, ชีค คาเล็ด บินซาเยดอัล เนฮายาน, โมฮัมหมัด บิน ซัลมาน และ ไฟซาลบิน ฟาฮัด อับดุลลาห์ อัล ซาอุด... ยูซุฟ อัล-โอเบียดลี่ คือ ซีอีโอของ beIN ร่อนจดหมายถึงประธานของสโมสรพรีเมียร์ลีกทั้งหมด และริชาร์ด มาสเตอร์ ซีอีโอของพรีเมียร์ลีก เพื่อให้มาร่วมโฟกัสการซื้อสโมสร เดอะ แม็คไพส์ ในเรื่องของการ ขโมยลิขสิทธิ์ การถ่ายทอดสดพรีเมียร์ลีก ตลอด 3 ปีที่ผ่านมา ทำให้รายได้เชิงพาณิชย์ของแต่ละทีมลดลง ใช้คำว่า Pirate Service เลยทีเดียว!!! ในขณะที่กำลังเบียดๆ กันอยู่นั้นมีข่าวว่า ซาอุดีอาระเบีย ประกาศขอสู้ในการบิดเป็นเจ้าภาพกีฬาเอเชี่ยนเกมส์ ปี 2030 แข่งกับกาตาร์ ซึ่ง กาตาร์ เองก็ประกาศพร้อมแย่งสิทธิ์กับ ซาอุดีอาระเบีย ในการจัดบอลเอเชี่ยนคัพ นัยทาง การเมือง เริ่มชัดเจนขึ้นเรื่อยๆ จากที่เดือนมิถุนายน 2017 เมื่อ 6 ชาติอาหรับ ได้แก่ ซาอุดีอาระเบีย, สหรัฐอาหรับเอมิเรตส์, บาห์เรน, อียิปต์, ลิเบีย และเยเมน กับอีก 2 ชาติ คือ มัลดีฟส์ และมอริเชียส ประกาศตัดความสัมพันธ์ทางการทูตกับกาตาร์ เหตุผลคือการกล่าวหาว่า กาตาร์ เป็นประเทศที่ทำลายเสถียรภาพในภูมิภาค ด้วยการสนับสนุนกลุ่มก่อการร้าย ที่เรียกตัวเองว่ารัฐอิสลาม หรือ ไอเอส ซึ่งข้อกล่าวหาของซาอุดีอาระเบียนี้ละม้ายกับโดนัลด์ ทรัมป์ ที่เคยประณามอิหร่าน ว่าให้การสนับสนุนการก่อการร้ายในซีเรียและเยเมน อีกทั้งท่าทีที่ดีต่อกันผิดสังเกตกับ อิหร่าน ที่ค้านกับชาติอาหรับ, กาตาร์ ยังใช้สื่อผิดประเภท, การเข้าไปแทรกแซงภายในของหัวเมืองต่างๆ และกาตาร์ยังถูกกล่าวหาว่าสนับสนุนกลุ่มกบฏฮูธีในเยเมน แม้จะไม่มีการสู้รบหรือเข่นฆ่ากันแต่การคว่ำบาตรทุกด้าน ทั้งทางการทูต, เศรษฐกิจ, การค้า, ระบบขนส่ง, การบิน, เครื่องอุปโภค-บริโภค ให้หลังการคว่ำบาตรไม่ถึง 2 เดือน โทรทัศน์ช่องที่มีชื่อว่า beoutQ เปิดตัวอย่างเป็นทางการ ในซาอุดีอาระเบีย เดือนสิงหาคม 2017มีการถ่ายทอดสดกีฬาต่างๆ มากมาย จนเป็นที่แพร่หลายในประเทศ อย่างไรก็ตาม แม้จะมีการเปิดรับสมาชิก แต่ไม่มีใครบอกได้เลยว่า ใครกันแน่ที่เป็นเจ้าของ แต่เมื่อไหร่ก็ตาม ที่เห็นกันทั่วโลกว่า ถ่ายทอดสดผ่านช่อง beIN sport จะกลายเป็น beoutQ ในซาอุดีอาระเบีย!!!! ต่อด้วยโครงการ ซัลวาโปรเจกท์ ซึ่งดินแดนนี้เป็นพรมแดนที่ติดต่อทางบกระหว่าง ซาอุฯ กับกาตาร์ ดังนั้น โครงการขุดคลองจะส่งผลทำให้ทั้งสองประเทศไม่มีพรมแดนทางบกติดต่อกันอีกต่อไป เพื่อเปลี่ยนกาตาร์ให้เป็นประเทศเกาะกลางทะเล โครงการนี้ได้รับการสนับสนุน ทางการเงินจากกลุ่มบริษัทเอกชนของซาอุฯ กับสหรัฐอาหรับเอมิเรตส์ถือเป็นหนึ่งวิธีการแซงก์ชั่นความสัมพันธ์ทางการทูตกับรัฐบาลโดฮา แบบ 100% เท่ากับว่า politicising sport นับเป็นนัยที่ซับซ้อนอย่างแท้จริง เรื่องราวบานปลายเข้าไปอีก Republic TV สื่อใหญ่แห่งประเทศอินเดีย เป็นเจ้าแรกตีข่าวเมื่อ 29 เมษายน ว่า ฮาติซเซนกิซ วัย 36 ปี ชาวตุรกี คู่หมั้นของจามาล คาช็อกกี นักข่าวและคอลัมนิสต์ชาวซาอุดีอาระเบีย ที่ถูกสังหารโหดเมื่อวันที่ 2 ตุลาคม 2018 ซึ่งเธอได้ส่งจดหมายไปยังพรีเมียร์ลีก อังกฤษเพื่อร้องขอไม่ให้การดีล เกิดขึ้น มีการระบุว่าโมฮัมเหม็ด บิน ซัลมาน มีส่วนเกี่ยวข้องกับเหตุฆาตกรรม คาช็อกกี ที่อิสตันบูล ประเทศตุรกีหลังจาก คาช็อกกี ได้เข้าไปขอเอกสารในการหย่าร้างกับภรรยาเก่า เพื่อนำไปทำพิธีแต่งงานอย่างถูกกฎหมาย กับ ฮาติซ โดย คาช็อกกีถูกเปิดเผยในภายหลังว่า ถูกฆ่าหั่นศพเป็นชิ้นๆ อย่างเหี้ยมโหด ไม่มีการตอบโต้เรื่องนี้แต่อย่างใดในวันนั้น มีแต่ข่าวที่ออกมาจะพลุแล้วดับลงไปก็คือ ซาอุดีอาระเบีย พร้อมที่จะเสนอยื่นแข่งขันในการข้อสัญญาณการถ่ายทอดสดฟุตบอลพรีเมียร์ลีกอังกฤษ รวมไปถึง ยูฟ่า แชมเปี้ยนส์ลีก ถ้าหากการเจรจาเทคโอเวอร์นิวคาสเซิ่ล ยูไนเต็ด เป็นผลสำเร็จ จนถึงวันที่ 2 พฤษภาคม ที่ บีบีซี รายงานว่า โจทย์ใหญ่อยู่2 ข้อที่เป็นสิ่งที่ น่ากังวล ที่สุดของดีลซื้อทีมดังแห่งไทน์ไซด์ นั่นคือเรื่องส่วนตัวของ เจ้าชายโมฮัมเหม็ด บิน ซัลมาน บินอับดุลลาซิซ อัล-ซาอุด ที่อยู่เบื้องหลังการเซ็นสัญญาในครั้งนี้ หลักๆ ก็คือ ในข้อ F1.2 : เจ้าชายโมฮัมเหม็ดบิน ซัลมาน จะมีอิทธิพลต่อสโมสรอื่นหรือไม่ กล่าวคือ เชฟฟิลด์ ยูไนเต็ด ที่มีเจ้าชายซาอุฯอีกพระองค์ คือ เจ้าชายอัลดุลลาห์ บิน มูซาอัดบินอับดุลลาซิซ อัล-ซาอุด เป็นเจ้าของทีม เมื่อปี 2017 กับ 2019 รายงานระบุว่า เจ้าชายโมฮัมเหม็ด บินซัลมาน เคยสั่งกักขังเจ้าชายอับดุลลาห์ และคนใกล้ชิดระดับสูง มาแล้ว โดยบังคับให้แลกทรัพย์สินหลายพันล้านเหรียญ กับอิสรภาพ อีกเรื่องคือ ข้อ F.1.6 : ความเชื่อมั่นจากองค์กรสิทธิมนุษยชนเกี่ยวกับเรื่องคดีต่างๆ ของ เจ้าชายโมฮัมเหม็ด บิน ซัลมาน ซึ่งสำนักข่าวกรองตะวันตก เชื่อว่าการสังหารจามาล คาช็อกกี นักข่าวซาอุฯที่สถานทูตประจำอิสตันบูล ตุรกี ได้รับคำสั่งจากเจ้าชาย ทำให้เหตุผลจากหน่วยข่าวกรองต่างๆ มีผลต่อการตัดสินใจในการพิจารณา .........เรื่องเงียบไปเกือบเดือน มาถึงวันพุธที่ 17 มิถุนายน องค์การการค้าโลก (WTO) ตัดสินว่า มีส่วนเกี่ยวข้องละเมิดกฎหมายลิขสิทธิ์ระหว่างประเทศ เวลานั้นเหลือเพียงรอการรับรองจาก พรีเมียร์ ลีก และกระบวนการตรวจสอบ เพื่อเช็คข้อมูลว่าที่เจ้าของคนใหม่ รวมประวัติด้านอาชญากรรม WTO ที่รับหน้าที่ในการดูแลเรื่องของการซื้อขายระหว่างประเทศ ได้เข้ามาตรวจสอบถึงความเรียบร้อยต่างๆ และพบว่าเป็นเรื่องจริงที่กลุ่มทุนจากซาอุดีอาระเบียมีส่วนเกี่ยวข้องกับ บีเอาท์คิว (beoutQ) สถานีโทรทัศน์ซึ่งถูกกล่าวหาว่าละเมิดลิขสิทธิ์ถ่ายทอดสดพรีเมียร์ลีก ซึ่งอาจเป็นเหตุที่ทำให้ดีลการซื้อขายทีมต้องถูกยกเลิก แม้กลุ่มทุนซาอุฯ จะยืนยันมาก่อนหน้านี้มาโดยตลอดว่าไม่ได้มีส่วนรู้เห็นกับบีเอาท์คิวแม้แต่น้อย บีอิน สปอร์ต คือผู้ถือลิขสิทธิ์การถ่ายทอดสดพรีเมียร์ลีกของโซนตะวันออกกลาง มีการเซ็นหนังสือสัญญาอย่างเป็นทางการระยะเวลา3 ปี ตีเป็นมูลค่า 400 ล้านปอนด์ และ ยูเซฟ อัล-โอเบดลีผู้บริหารบีอิน สปอร์ต ได้ร้องเรียนถึง ประธานสโมสร พรีเมียร์ ลีก ขอความร่วมมือต่อต้านการเทคโอเวอร์ เดอะ แม็กพายส์ และโจมตี รัฐบาลซาอุดีอาระเบีย สมรู้ร่วมคิดปล้นสัญญาณแพร่ภาพเกือบ 3 ปี ยืดเยื้อมายาวนานเกือบ 4 เดือนที่สุดแล้ว ดีลระหว่าง สาลิกาดง นิวคาสเซิ่ล ยูไนเต็ด กับ กลุ่มทุนจากซาอุดีอาระเบีย ได้ประกาศแยกทางไม่มีการดีลใดๆ อีกต่อไป แถลงการณ์โดยกลุ่มทุนซาอุดีอาระเบีย, PCP Capital Partners และ รูเบน บราเธอร์ส ถึงการตัดสินใจยุติการเจรจาเทคโอเวอร์สโมสรนิวคาสเซิ่ล ยูไนเต็ด เป็นที่เรียบร้อยแล้ว เมื่อวันที่ 31 กรกฎาคม 2020 จะโทษใครก็ไม่ได้ เมื่อ แอชลี่ย์ พร้อมขาย แต่คนซื้อต่างหากที่ ไม่พร้อม .............18 เดือนผ่านไปในที่สุด นิวคาสเซิ่ล ตกอยู่ในมือของ ซาอุดี พับบลิก อินเวสต์เมนต์ฟันด์ ที่ไป แก้ลำ มาใหม่ ในมูลค่า 300 ล้านปอนด์ ว่ากันว่า เจ้าชายโมฮัมเหม็ด บิน ซัลมาน บิน อับดุลลาซิซ อัล-ซาอุด รวยกว่า 2 มหาอำนาจในโลกลูกหนังด้านการเงินมโหฬารมากๆ รวยกว่า ชีค มานซูร์ เจ้าของแมนฯซิตี้ 11 เท่า!!! รวยกว่า นาสเซอร์ อัล-คาไลฟี่ เจ้าของ ทีมเปแอสเช 50 เท่า!!!!! แต่เดี๋ยวก่อน…..ที่ทำภาพกันขึ้นไปว่าจะมีสตาร์เดินทางเข้ามาร่วมทัพมากมาย คงเป็นไปไม่ได้ในอนาคตอันใกล้นี้ คงต้องหายใจลึกๆ อีกหลายอึกใจพระพุทธ 3 ปีข้างหน้า ถ้าลุยจริงจังแบบ โรมัน อบราโมวิช หรือ ชีค มานซูร์ก็น่าสน ของอย่างนี้ รวยอย่างเดียวไม่พอ ต้องชอบด้วย!!!! บี แหลมสิงห์",https://www.naewna.com/sport/607728,10_10_2021
จับงูเหลือม! กินไก่ต๊อกบ้านพักอัยการ ยังไม่อิ่มจ้องเขมือบ'นกยูง'ในกรงอีก,10 ตุลาคม 2564 กู้ภัยเมืองพระชนก ได้รับแจ้งจากเจ้าหน้าที่ตำรวจ สภ.เมืองอุทัยธานี ว่ามีงูเข้าบ้านพักอัยการเสกสรร บางสมบุญเลขที่ 85 ม.3 สะแกกรัง อ.เมือง จ.อุทัยธานี หลังจากทีได้รับแจ้งจึงได้รีบไปบ้านหลังดังกล่าวพร้อมอุปกรณ์ในการจับงู พบว่างูเหลือมได้ขึ้นไปนอนขดตัวอยู่บนหลังคาจั่วเหล็กคลุมกรงนกยูงเล้าไก่ต๊อก โดยที่งูเหลือมไม่สามารถลงมาได้เนื่องจากได้ติดตะข่ายเหล็กที่ตีติดไว้กับใต้โครงหลังคาอีกชั้นหนึ่งกู้ภัยเมืองพระชนกได้ใช้วิธีเหล็กแยตัวงูเหลือมโดยให้เลื่อยไปตามช่องต่างๆทีงูหลอดได้ เพื่อให้ออกในระหว่างที่แยตัวงูเหลือมงูได้เกิดขย้อนไก่ต๊อกออกจากมา ส่งกลิ่นเหม็นตลบอบอวนไปทั่ว หลังจากนั้นกู้ภัยต้องใช้บันได ปีนขึ้นไปบนหลังคาและขออนุญาตผู้ดูแลบ้าน ใช้ค้อนทุบกะเบื้องออกเพื่อดึงตัวงูเหลือมออกมา ยาวประมาณ 2 เมตร ซึ่งงูตัวนี้เลื้อยเข้าไปกินไก่ต๊อก 1ตัว แล้วกำลังจะไปกินนกยูง แต่ติดตาข่ายกรงจึงลงไปเขมือบไม่ได้ เจ้าหน้าที่ใช้เวลา 1 ชั่วโมงในการจับ หลังจากนั้นจึงนำไปปล่อยคืนสู่ธรรมชาติต่อไป. 012,https://www.naewna.com/likesara/607847,10_10_2021
โพลเปิดมุมมองปชช. ปม‘บิ๊กตู่’กับ 3 ประเด็นการเมือง ‘ยุบสภา-ปรับครม.-นายกฯ8ปี’!,"โพลเปิดมุมมองปชช. ปมบิ๊กตู่กับ 3 ประเด็นการเมือง ยุบสภา-ปรับครม.-นายกฯ8ปี! 10 ตุลาคม 2564 ศูนย์สำรวจความคิดเห็น นิด้าโพล สถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน เรื่อง พลเอกประยุทธ์ กับ 3 ประเด็นทางการเมือง ทำการสำรวจระหว่างวันที่ 5-8 ตุลาคม 2564 จากประชาชนที่มีอายุ 18 ปีขึ้นไป กระจายทุกภูมิภาค ระดับการศึกษา และอาชีพทั่วประเทศ รวมทั้งสิ้น จำนวน 1,311 หน่วยตัวอย่าง เกี่ยวกับพลเอกประยุทธ์ กับ 3 ประเด็นทางการเมือง การสำรวจอาศัยการสุ่มตัวอย่างโดยใช้ความน่าจะเป็นจากบัญชีรายชื่อฐานข้อมูลตัวอย่างหลัก (Master Sample) ของ นิด้าโพล สุ่มตัวอย่างด้วยวิธีแบบง่าย (Simple Random Sampling) เก็บข้อมูลด้วยวิธีการสัมภาษณ์ทางโทรศัพท์โดยกำหนดค่าความเชื่อมั่นที่ร้อยละ 97.0 จากการสำรวจเมื่อถามถึงความคิดเห็นของประชาชนต่อกรณี ความไม่ชัดเจนของรัฐธรรมนูญเรื่องวาระการดำรงตำแหน่งนายกรัฐมนตรีไม่เกิน 8 ปี ของพลเอกประยุทธ์ จันทร์โอชา นายกรัฐมนตรี พบว่า ส่วนใหญ่ ร้อยละ 40.73 ระบุว่า นายก ฯ ควรประกาศว่า 8 ปีคือ อยู่ในตำแหน่งไม่เกิน สิงหาคม 2565 รองลงมา ร้อยละ 38.37 ระบุว่า นายก ฯ ควรส่งเรื่องให้ศาลรัฐธรรมนูญตีความโดยเร็ว , ร้อยละ 15.03 ระบุว่า นายก ฯ ควรอยู่เฉย ๆ ไม่ต้องทำอะไร และร้อยละ 5.87 ระบุว่า ไม่ทราบ/ไม่ตอบ/ไม่สนใจ ด้านความคิดเห็นของประชาชนต่อกระแสการยุบสภาผู้แทนราษฎรเพื่อจัดให้มีการเลือกตั้งใหม่ พบว่า ส่วนใหญ่ ร้อยละ 40.35 ระบุว่า ควรประกาศยุบสภาผู้แทนราษฎรโดยเร็ว รองลงมา ร้อยละ 30.05 ระบุว่า ควรประกาศยุบสภาผู้แทนราษฎรหลังจากกฎหมายการเลือกตั้งได้รับการแก้ไขให้สอดคล้องกับรัฐธรรมนูญ , ร้อยละ 22.12 ระบุว่า ไม่ต้องยุบสภาผู้แทนราษฎร อยู่ยาวไปเลยให้ครบเทอม 4 ปี , ร้อยละ 5.72 ระบุว่า ควรประกาศยุบสภาผู้แทนราษฎรก่อนการถูกอภิปรายไม่ไว้วางใจในปีหน้า และร้อยละ 1.76 ระบุว่า ไม่ทราบ/ไม่ตอบ/ไม่สนใจ ท้ายที่สุดเมื่อถามถึงความคิดเห็นของประชาชนต่อการปรับคณะรัฐมนตรี พบว่า ส่วนใหญ่ ร้อยละ 50.34 ระบุว่า ควรมีการปรับ ครม. ครั้งใหญ่ รองลงมา ร้อยละ 18.92 ระบุว่า ไม่ควรมีการปรับ ครม. , ร้อยละ 12.36 ระบุว่า ควรมีการปรับ ครม. โดยเอาคนนอกเข้ามาแทน 2 ตำแหน่งในโควตาพรรคพลังประชารัฐ , ร้อยละ 11.82 ระบุว่า ควรมีการปรับ ครม. เฉพาะในส่วน 2 ตำแหน่งของพรรคพลังประชารัฐ และร้อยละ 6.56 ระบุว่า ไม่ทราบ/ไม่ตอบ/ไม่สนใจ -005",https://www.naewna.com/politic/607803,10_10_2021
คนกรุงเลบานอนหันนั่ง'รถตุ๊กตุ๊ก' หลังแท็กซี่ขึ้นราคา,10 ต.ค.64 สำนักข่าวซินหัวรายงานว่า รถตุ๊กตุ๊กสีสันสดใสสะดุดสายตากำลังเป็นตัวเลือกการเดินทางที่ได้รับความนิยมเพิ่มขึ้นในกรุงตริโปลี เมืองหลวงของเลบานอน รายงานระบุว่ารถตุ๊กตุ๊กสามล้อคันเล็กน่ารักเหล่านี้มีลูกค้าใช้บริการเพิ่มขึ้น หลังจากรถแท็กซี่ปรับขึ้นค่าโดยสารตามราคาน้ำมันที่เพิ่มขึ้น ที่มา xinhuathai,https://www.naewna.com/inter/607856,10_10_2021
แตกตื่น! 'งูเห่าช้าง' มีพิษร้ายโผล่ท้ายกระบะขนส่ง คอหวยไม่พลาดส่องเลขทะเบียน,10 ต.ค.64 เจ้าหน้าที่หน่วยกู้ภัยใต้เต็กตึ๊งทุ่งใหญ่ จ.นครศรีธรรมราช ได้รับแจ้งขอความช่วยเหลือเหตุพบงูเห่าช้างโผล่ตู้ท้ายรถกระบะขนส่งชื่อดัง ริมถนนทุ่งใหญ่ - ทุ่งสง หมู่ 2 ต.ท่ายาง อ.ทุ่งใหญ่ จ.นครศรีธรรมราชจึงรีบเดินทางไปตรวจสอบช่วยเหลือ เมื่อถึงที่เกิดเหตุพบนายนันทพงศ์ ปุ้ยห่าย อายุ 35 ปี บ้านอยู่หมู่ 10 ต.ท่ายาง อ.ทุ่งใหญ่ เป็นพนักงานขนส่งบริษัทเคอรี่ ยืนรอเจ้าหน้าที่ ก่อนแจ้งว่า ท้ายกระบะยี่ห้อโตโยต้า สีส้ม ทะเบียน 66 -7861 กรุงเทพมหานคร มีสัตว์เลื้อยคลานคล้ายตะกวดตัวใหญ่อยู่ เจ้าหน้าที่จึงเปิดประตูท้ายกระบะตรวจสอบพบเป็นงูเห่าช้างขนาดยาว 60 เซนติเมตร (งูเห่าช้าง มีลักษณะคล้ายกับตัวตะกวด ลักษณะเกล็ดทวนหน้า และมีมีพิษ) คลานเพ่นพ่านพยายามหาทางออกอยู่ในตู้ขนส่งท้ายกระบะคันดังกล่าว จึงใช้บ่วงคล้องหัวเพื่อจับ โดยใช้เวลาประมาณ 10 นาที จึงจับงูเห่าช้างได้สำเร็จ จึงนำใส่กระสอบไปปล่อยป่าต่อไป สอบถามนายนันทพงศ์ เล่าว่า เมื่อคืนที่ผ่านมา ตนเปิดประตูตู้ขนส่งท้ายกระบะทิ้งไว้ โดยที่มีฝนตกหนักตลอดทั้งคืน คาดว่างูเห่าช้างอาจหนีฝนหลบในตู้ขนส่งท้ายกระบะ แล้วซ่อนตัวหลังกล่องพัสดุเปล่าที่วางอยู่ในตู้ กระทั้งขับรถมาบนถนน แล้วมีเสียงผิดปกติอยู่ในตู้ขนส่งท้ายกระบะ จึงจอดรถริมถนนเปิดประตูตู้ขนส่งและพบงูแห่งช้างตัวดังกล่าว จึงแจ้งขอคามช่วยเหลือเจ้าหน้าที่จับ อย่างไรก็ตามหลังชาวบ้านทราบข่าว มีงูห่าช้างโผล่ท้ายกระบะขนส่ง ไม่พลาดที่จะจะเลขป้ายทะเบียนเพื่อนไปเสี่ยงโชคแทงหวย เนื่องจากงูเห่าช้างเป็นสัตว์ที่หายาก จึงเชื่อว่าน่าจะให้โชค. -008,https://www.naewna.com/likesara/607851,10_10_2021
ผู้ค้าติดเชื้อโควิด 30 คน เทศบาลหัวหินสั่งปิด‘ตลาดฉัตร์ไชย’ 3 วัน,"ผู้ค้าติดเชื้อโควิด 30 คน เทศบาลหัวหินสั่งปิดตลาดฉัตร์ไชย 3 วัน 10 ตุลาคม 2564 นายจีรวัฒน์ พราหมณี ปลัดเทศบาลเมืองหัวหิน จ.ประจวบคีรีขันธ์ กล่าวว่า หลังจากมีผู้ติดเชื้อโควิด 19 คลัสเตอร์ตลาดฉัตร์ไชยสะสมล่าสุด 30 คน ในพื้นที่ใจกลางเมืองหัวหิน ทางเทศบาลได้แจ้งเตือนให้ผู้ประกอบการกว่า 300 ราย ทราบว่าจะปิดตลาด 3 วันตั้งแต่วันที่ 11-13 ตุลาคม นี้ เพื่อประเมินสถานการณ์ หากหลังจากนั้นยังมีผู้ติดเชื้อสะสมจะพิจารณาปิดต่อเนื่อง จนกว่าจะควบคุมการระบาดได้ก่อนถึงวันเปิดเมือง ตามโครงการหัวหินรีชาร์ทในวันที่ 1 พฤศจิกายน นี้ สำหรับสาเหตุที่เทศบาลไม่สั่งปิดทันที เนื่องจากผู้ประกอบการร้านค้าจะได้รับผลกระทบจากสินค้าประเภทอาหารสด อาหารทะเลที่สั่งเข้ามาจำหน่าย จะได้รับความเสียหาย ด้านนางกัลยาณี ศิวธรรมปัญญา ศึกษาธิการจังหวัดประจวบคีรีขันธ์ กล่าวว่า กำหนดฉีดวัคซีนไฟเซอร์ให้นักเรียนอายุ 12 ปีขึ้นไปในสถานศึกษาทุกสังกัด เพื่อเตรียมความพร้อมกลับไปเรียนที่โรงเรียนในภาคเรียนที่ 2 ปีการศึกษา 2564 โดยฉีดวัคซีนระหว่างวันที่ 11-15 ตุลาคม นี้ อ.หัวหิน ฉีดที่โรงเรียนหัวหินวิทยาลัย อ.ปราณบุรี ที่โรงเรียนรักษ์วิทยา หอประชุมที่ว่าการอำเภอปราณบุรี อ.สามร้อยยอดที่มูลนิธิสว่างเมธีธรรมสถาน อ.กุยบุรี ที่วัดวังยาว อ.เมืองประจวบฯ ที่โรงเรียนประจวบวิทยาลัย อ.ทับสะแก ที่วัดเขาบ้านกลาง อ.บางสะพาน ที่วัดห้วยทรายขาว อ.บางสะพานน้อย ที่โรงเรียนบางสะพานน้อยวิทยาคม นางกัลยาณี กล่าวว่า จากการสำรวจรอบแรกพบว่า มีนักเรียนขอรับวัคซีนจำนวน 32,465 คนจากทั้งหมด 37,786 คน คิดเป็นร้อยละ 85.92 ขณะนี้ได้รับการจัดสรรวัคซีนล็อตแรกมาจำนวน 15,600 โดส สำหรับการฉีดวัคซีนในรอบแรกจะฉีดให้แก่นักเรียนระดับชั้น ม.4 ปวช. ปวส.และเด็กที่มีโรคประจำตัว 7 กลุ่มโรค จากนั้น 3-4 สัปดาห์จึงนัดหมายเข้ารับการฉีดวัคซีนเข็ม 2 ขณะเดียวกัน จะทำการสำรวจข้อมูลนักเรียนที่ประสงค์ขอรับวัคซีน เพื่อส่งรายชื่อเพิ่มเติมให้กับสำนักงานสาธารณสุขจังหวัดฯ โดยเป็นไปตามความยินยอมของผู้ปกครองเท่านั้น -005",https://www.naewna.com/local/607860,10_10_2021
อ่วม! น้ำจาก 'เขื่อนคีรีธาร' ไหลท่วม 4 หมู่บ้าน กว่า 20 หลังคาเรือน,"10 ต.ค.64 ผู้สื่อข่าวรายงานว่า น้ำจากเขื่อนคีรีธารอ.ขลุงจ.จันทบุรีระบายน้ำลงสู่คลองสะตอตอนบนหลังมีฝนตกหนักและปริมาณน้ำล้นเกินความจุทำให้ปริมาณน้ำไหลลงมายังคลองสะตอตอนล่างทำให้ระดับน้ำในคลองสูงขึ้นโดยสถานีวัดระดับน้ำที่คลองสะตอบ้านหนองบัวต.สะตออ.เขาสมิงจ.ตราดมีความสูงถึงระดับ9เมตรทำให้น้ำไหลท่วมบ้านเรือนใน4หมู่บ้านตั้งแต่เวลา04.00น.และถึงเวลา10.00น.ทำให้ระดับสูงถึง150ซม. ในระดับถนนเข้าหมู่บ้านซึ่ง4หมู่บ้านน้ำท่วมและมีระดับความสูงตั้งแต่80-150ซม.มีบ้านเรือกว่า20หลังคาเรือนถูกน้ำท่วมและอีก5หลังคาเรือนน้ำท่วมรอบบ้านและออกมาไม่ได้ โดยทั้ง4หมู่ประกอบด้วยหมู่3บ้านรื่นรมย์สามัคคีหมู่4บ้านวงษ์พัฒนาหมู่7บ้านทุ่งกระบอกและหมู่1บ้านตาพลายมีบ้านเรือนกว่า20หลังคาเรือนถูกน้ำท่วมและมีระดับความสูง80-150ซม.ซึ่งมีแนวโน้มสูงขึ้นในหมู่ที่7ส่วนอีก2หมู่บ้านคือหมู่3และหมู่4ระดับน้ำลดลงแต่หากมีฝนตกลงมาอีกในช่วงบ่ายระดับน้ำจะสูงขึ้นอีก สำหรับชาวบ้านที่น้ำท่วมหลายหลังคาเรือนต่างเตรียมความพร้อมไว้ล่วงหน้าระดับหนึ่งแล้วโดยขนทรัพย์สินขึ้นที่สูงและอยู่ในสภาพน้ำท่วมโดยระบุว่าน้ำท่วมมาตั้งแต่เช้ามืดวันที่10ตุลาคม2564ส่วนการเดินทางออกจากหมู่บ้านใช้การเดินทางเท้าออกมาเพื่อทำธุระส่วนตัวรวมทั้งการนำบุตรสาวไปฉีดวัคซีนไฟเซอร์เข็มแรกที่โรงเรียนทั้งนี้เพื่อรอระดับน้ำลดลง นายตรวจสนเถ็งผู้ใหญ่บ้านหมู่7ต.สะตอกล่าวว่าน้ำไหลมาจาก2ทางคือเขื่อนคีรีธารในอ.ขลุงจ.จันทบุรีที่ระบายน้ำออกมาลงคลองสะตอและมีน้ำล้นจากอ่างเก็บน้ำคลองโสนต.นนทรีย์อ.บ่อไร่ทำให้ระดับสูงขึ้นเรื่อยๆโดยล่าสุดมีความสูงถึง150ซม.แล้วและมีบ้านเรือนกว่า10ครัวเรือนน้ำท่วมและติดเกาะ5หลังคาเรือนซึ่งมีแนวโน้มสูงขึ้นเพราะทั้งสองอ่างระบายน้ำลงมาและยังมีแนวโน้มฝนตกลงมาอีกในช่วงบ่ายวันนี้และในสัปดาห์หน้ายังมีพายุพัดผ่านมาอีกอย่างไรก็ตามหากไม่มีฝนตกลงมาเพิ่มอีกระดับน้ำจะลดลงใน3-5วัน ส่วนที่อ่างเก็บน้ำคลองโสนต.นนทรีย์อ.บ่อไร่จ.ตราดระดับน้ำเกินความจุแล้วโดยน้ำไหลล้นสปรินเวย์ลงมาทางคลองโสนและลงมาบรรจบที่คลองสะตอซึ่งหากมีฝนตกลงมาเพิ่มจะส่งผลกระทบต่อการระบายน้ำในตำบลสะตอและอาจจะทำให้พื้นรับน้ำตอนล่างคือต.วังตะเคียน,ตำบลทุ่งนนทรีย์และต.เขาสมิงมีระดับน้ำในแม่น้ำเขาสมิงเพิ่มขึ้นและท่วมบ้านเรือนได้ทั้งนี้ประตูน้ำเขาสมิงระบายน้ำออกแม่น้ำตราดครบทุกบานเพื่อระบายน้ำออกให้เร็วที่สุดเนื่องจากปริมาณน้ำเหนือประตูน้ำใน3ตำบลมีความสูงเพิ่มขึ้น. -008",https://www.naewna.com/local/607858,10_10_2021
จับ'เก๋ ห้วยปริก' เอเย่นต์ใหญ่นครศรีฯ ลอบส่งยาบ้าทางพัสดุเอกชน,"ตำรวจฉวาง เมืองคอนสนธิกำลังค้นขนำจับ 'เก๋ ห้วยปริก' หัวหน้าเอเย่นต์ยานรกรายใหญ่ในพื้นที่ อ.ฉวาง พร้อมของกลางจำนวนมาก รับส่งยานรกทางบริษัทขนส่งเอกชนชื่อดัง 10 ตุลาคม 2564 ผู้สื่อข่าวรายงานว่า พล.ต.ต.สมชายซื่อต่อตระกูล ผบก.ภ.นครศรีธรรมราช เปิดเผยว่าเมื่อเวลา 22.00 น.วันที่ 9 ตค.ที่ผ่านมา ตำรวจ สภ.ฉวางจ.นครศรีธรรมราช ภายใต้การนำของ พ.ต.อ.สุทัศน์สงสยม ผกก.สภ.ฉวาง ได้สั่งการให้พ.ต.ท.นรากรเอียดช่วย สวป.สภ.ฉวาง ในฐานะ หน.ชป.ปส. สภ.ฉวาง นำกำลังตำรวจชุด ปปส.สภ.ฉวาง ร่วมกับ จนท.ปปส.ภาค8 ได้ร่วมกันจับกุมตัวนายสมชายหรือเก๋สวัสดิ์สุข อายุ 39 ปี อยู่บ้านเลขที่ 168 หมู่ 1 ต.ห้วยปริก อ.ฉวาง จ.นครศรีธรรมราช พร้อมของกลางอาวุธปืนสั้นขนาด 9 มม.ยี่ห้อ สมิชแอนด์วิสสัน หมายเลขทะเบียน กท.3923817 หมายเลขประจำปืน Moo 5906 VEC 0150 จำนวน 1 กระบอก ใส่อยู่ในซองพกผ้าสีดำ พร้อมกระสุนปืน ขนาด 9 มม. บรรจุอยู่ในซองแม็กกาซีน จำนวน 7 นัด ใส่อยู่ในรังเพลิงและของกลางยาไอซ์ จำนวน 5 ถุง น้ำหนักรวม 2,100.05 กรัม และยาบ้าจำนวน 2 ห่อ รวมจำนวน 19,443 เม็ด น้ำหนัก 1749.87 กรัม อุปกรณ์การเสพ 4 ชุด , กล่องพัสดุยี่ห้อดัง 3 กล่อง, เครื่องชั่งดิจิตอล และของกลางอื่นๆอีกจำนวนหลายรายการ ทั้งนี้เมื่อคืนวันที่ 9 ตค.ที่ผ่านมา กำลังตำรวจ สภ.ฉวาง นำโดย พ.ต.ท.นรากรเอียดช่วย สวป.สภ.ฉวาง ในฐานะ หน.ชป.ปส.สภ.ฉวาง จ.นครศรีธรรมราช ได้จับกุมผู้ต้องหายาเสพติดรายย่อยในพื้นที่ อ.ฉวาง ได้สอบสวนขยายผลจนทราบว่า ซื้อยาเสพติดมาจากนายสมชายหรือ เก๋ห้วยปริกหัวหน้าแก๊งยาเสพติดรายใหญ่ในพื้นที่ อ.ฉวาง จึงนำกำลังตำรวจในปกครองไปตรวจค้นที่ขนำหลังบ้านเลขที่ 168 หมู่ 1 ต.ห้วยปริก อ.ฉวาง จนพบของกลางยาเสพติดจำนวนมากและของกลางอื่นๆอีกหลายรายการ โดยสอบสวนผู้ต้องหาให้การรับสารภาพตลอดข้อกล่าวหา ว่าสั่งซื้อยาบ้ามาจากเอเย่นต์รายใหญ่จาก กทม. โดยมีการส่งยาเสพติดมากับบริษัทขนส่งพัสดุเอกชนชื่อดังแห่งหนึ่ง มาหลายครั้งแต่ไม่เคยถูกตรวจพบแต่อย่างใด ว่าเป็นการส่งยาแสพติด ซึ่งมีนายปุ๊ ไม่ทราบชื่อจริงและนามสกุล ซึ่งเป็นแฟนหนุ่มอีกคนของภรรยาตน ซึ่งอยู่ครองรักกันแบบ 1 หญิง 2 ชาย มาโดยตลอดและทำธุรกิจค้ายาเสพติดด้วยกัน ซึ่งทางตำรวจจะได้ขยายผลติดตามจับกุมตัวนายปุ๊ เพื่อนร่วมแก๊งยานรกอีกคนมาดำเนินคดีตามกฎหมายต่อไป ส่วนนายสมชาย ทาง พ.ต.ท.นรากร ได้คุมตัวพร้อมของกลางส่ง พงส.สภ.ฉวาง จ.นครศรีธรรมราช ดำนินคดีในข้อหามียาเสพติดให้โทษประเภท1เมทแอมเฟตามีน (ยาบ้า ยาไอซ์) ไว้ในความครอบครองเพื่อจำหน่ายโดยผิดกฎหมายเสพยาเสพติดให้โทษประเภท 1(เมทแอมเฟตามีน) โดยผิดกฎหมายมีอาวุธปืน และเครื่องกระสุนปืน ไว้ในความครอบครองโดยไม่ได้รับอนุญาต โดยผิดกฎหมายต่อไป. 012",https://www.naewna.com/local/607854,10_10_2021
ภารกิจ‘ปิดหลัง’!ไพศาลชวนจับตา‘พปชร.’เสนอ 3 แคนดิเดตนายกฯ,ภารกิจปิดหลัง!ไพศาลชวนจับตาพปชร.เสนอ 3 แคนดิเดตนายกฯ 10 ตุลาคม 2564 นายไพศาล พืชมงคล อดีตกรรมการผู้ช่วยรองนายกรัฐมนตรี (พล.อ.ประวิตร วงษ์สุวรรณ) โพสต์ข้อความแสดงความคิดเห็นเกี่ยวกับสถานการณ์ทางการเมือง โดยเฉพาะในพรรคพลังประชารัฐ (พปชร.) ผ่านทางเฟซบุ๊ก มีเนื้อหาดังนี้... จับตา พปชร. เสนอชื่อนายก 3 คน!!! เมื่อวานซืนนี้ นายพีระพันธุ์ ที่ปรึกษา พปชร. ได้เปิดตัวแถลงข่าวครั้งสำคัญ และเรื่องสำคัญที่สุดคือการประกาศเป็นผู้สืบทอดภารกิจ 3 ป. 2. ซึ่งจะสืบทอดภารกิจ 3 ป. นั้น จะทำได้ต้องไม่ใช่ในฐานะที่ปรึกษาพรรค แต่จะต้องเป็นนายกรัฐมนตรี!! ดังนั้นการแถลงข่าวครั้งนี้จึงเปิดเผยร่องรอยชัดว่าจะมีการเสนอชื่อนายพีระพันธุ์ เป็นนายกรัฐมนตรีของ พปชร. ด้วย และยังมีตัวเลือกอีก 2 คน!!!! 3. เมื่อเสนอชื่อนายกหลายคน ใครจะเป็นตัวจริง ใครจะเป็นตัวหลอก? สถานการณ์จะบอกให้ทราบในไม่ช้านี้!!! เพราะ พปชร. ก็ต้องประเมินคุณภาพสินค้าที่เสนอขายว่าเป็นที่ต้องการของตลาดหรือไม่? แต่จากคำแถลงนั้นบอกนัยชัดว่า นายกรัฐมนตรีตัวจริงของ พปชร. นอกจากทำหน้าที่สืบทอดภารกิจของ 3 ป. ยังต้องทำหน้าที่ ปิดหลัง ให้แก่การครองอำนาจที่ผ่านมาไม่ให้ถูกไล่ล่าเช็คบิลด้วย! นักกฎหมาย หรือทหาร หรือนักปกครอง? ใครจะเหมาะต่อหน้าที่ดียิ่งกว่ากัน!!! -005,https://www.naewna.com/politic/607811,10_10_2021
ลูกศิษย์  'พระธรรมรัตนาภรณ์' ล่า 1 แสนรายชื่อครบแล้ว เตรียมถวายฎีกาพรุ่งนี้,"ลูกศิษย์ 'พระธรรมรัตนาภรณ์' ล่า 1 แสนรายชื่อครบแล้ว เตรียมถวายฎีกาพรุ่งนี้ ขอความเป็นธรรม หลังเจ้าคณะจังหวัดปทุมธานี ถูกปลด 10 ต.ค.64 ที่ศาลาอเนกประสงค์ ชุมชนซอยวัดเขียนเขต อ.ธัญบุรี จ.ปทุมธานี คณะสงฆ์และพุทธศาสนิกชนรวบรวมรายชื่อจำนวนกว่า 100,000 รายชื่อ เพื่อเตรียมทูลเกล้าฯ ถวายฎีกา ขอพระราชทานความเป็นธรรมให้กับ พระธรรมรัตนาภรณ์ หลังถูกปลดจากตำแหน่งเจ้าคณะจังหวัดปทุมธานี โดยไม่มีการสอบสวน โดยชาวบ้านได้ทำบุญเลี้ยงเพลพระสงฆ์ 9รูป พร้อมนำรายชื่อจำนวน 8 กล่อง เพื่อเตรียมนำเข้าถวายฎีกาในวันพรุ่งนี้ (11 ต.ค.64) ซึ่งที่ผ่านมาพระธรรมรรัตนาภรณ์ได้ปฏิบัติหน้าที่เจ้าคณะจังหวัดปทุมธานีเป็นเวลา 16 ปี ทำหน้าที่มาด้วยความวิริยะอุตสาหะในหน้าที่ที่ได้รับมอบหมาย เพื่อให้เกิดความเรียบร้อยดีงามตามคณะสงฆ์ อาตมาปฏิบัติหน้าที่มาจนถึงปัจจุบันด้วยความตั้งใจทำงานเพื่อพระพุทธศาสนา ไม่เคยทำให้เสียหายต่อคณะสงฆ์แต่ประการใด ท่านได้จรรโลงรักษาไว้ซึ่งพระพุทธศาสนา รักษาความสามัคคีของพระสงฆ์ในจังหวัดปทุมธานี นางสวรส วัฒนา อายุ 61 ปี กล่าวว่า ตอนที่ทราบข่าวเรื่องการปลดพระธรรมรัตนาภรณ์ รู้สึกตกใจมาก ทุกคนรู้สึกร้อนใจต่างสอบถามเข้ามาว่าหลวงพ่อถูกปลดเพราะอะไร ก็ไม่มีใครที่จะตอบได้ เนื่องจากการสั่งปลดหลวงพ่อไม่มีการสอบสวน ไม่มีการจี้แจง จู้ก็ประกาศสั่งปลดท่านเลย ทำไมไม่เห็นความดีของท่านบ้าง กล้าพูดได้ได้ว่าท่านไม่มีทั้งเรื่องสตังค์ สตรี ท่านเป็นพระสงฆ์ที่เป็นนักพัฒนาตัวจริง ท่านไม่เบียดเบียนใคร มีแต่สั่งสอนให้ชาวพุทธหรือลูก ๆ ที่ใกล้ชิดท่านได้เป็นคนดี ทำมาหากินอยู่ในศีลในธรรม ละลดเลิกทุดอย่าง บางคนที่ไม่เคยเข้าวัดเมื่อได้มาสัมผัสกลับหลวงพ่อ ทุกคนกลับตัว ทุกวันนี้ชาวชุมชนวัดเขียนเขตมีความสุขก็เพราะท่าน เนื่องจากท่านทำโครงการหน้าบ้านหน้ามอง คลองสวยน้ำใส ใครไม่มีอาชีพท่านก็แนะนำให้ปลูกพืชผักสวนครัวเพื่อลดรายจ่าย นายเสรี ปาละนันทน์ อายุ 66 ปี กล่าวว่า เมื่อทราบข่าวการปลดหลวงพ่อพระธรรมรัตนาภรณ์ ก็ช็อกนอนไม่หลับไปสองถึงสามคืน ทำไมถึงมีเรื่องราวแบบนี้เกิดขึ้นได้ ผมอาศัยอยู่ในชุมชนวัดเขียนเขตมานานกว่า 30 ปี รู้ว่าท่านเป็นพระที่ประพฤติดีประพฤติชอบ โดยส่วนตัวท่าน มีแต่มุ่งหวังในเรื่องของพระศาสนา มุ่งหวังที่จะทำนุบำรุงสังคมรับใช้พระศาสนาอย่างแท้จริง ส่วนหนังสือแจ้งปลดก็ยังไม่เคยเห็นกัน ทุกคนที่ทราบก็ช็อกหมด คาดไม่ถึงว่าจะเกิดเรื่องแบบนี้ได้ นายนิยม แทบทอง อายุ 54 ปี กล่าวว่า หลังจากที่พวกเราทราบว่า หลวงพ่อได้โดนถอดจากตำแหน่งเจ้าคณะจังหวัดปทุมธานี พวกเราในฐานะที่อยู่ในชุมชนซอยวัดเขียนเขต อยู่ใต้ร่มเงาของท่าน โดยที่ท่านมีเมตตาและให้ความช่วยเหลือคนในชุมชนมาโดยตลอด เมื่อได้รับข่าวนี้มาต่างรู้สึกไม่สบายใจ บางคนนอนไม่หลับร้องไห้คิดไปต่าง ๆ นานา ว่า หลวงพ่อเราจะเกิดอะไรขึ้น เนื่องจากมูลความผิดที่ท่านถูกถอดมากลับไม่มีอะไรมาชี้แจงให้ทราบ ว่าท่านผิดในข้อหาหรือกรณีใด บ้านเมืองเราทุกวันนี้อยู่ด้วยกฎและกติกา ทุกหน่วยงานทุกองค์กร ที่จะถอดถอนหรือจะเอาพนักงาน ออกจากงานจากตำแหน่ง เชื่อว่าทุกองค์กรต้องมีการเรียกพนังงานหรือบุคคลคนนั้น มารับทราบเหตุผลในกรณีที่ต้องปลดหรือถอดถอนออก จากความผิดอะไร ผิดจริงหรือไม่ จริงก็อยู่ในขั้นตอนในการพิจารณา เนื่องจากเราอยู่ในระบบประชาธิปไตย ประเทศไทยเป็นเมืองพุทธ และถ้าเรามาโยนความผิดให้ท่านโดยที่ไม่มีเบาะแสหรือมูลเหตุอะไรเลย มองว่าไม่ถูกต้อง พวกเราคิดว่าการกระทำแบบนี้ไม่ควรเกิดกับหลวงพ่อเรากับพระสงฆ์รูปอื่นๆ เพราะหลวงพ่อเราท่านเป็นพระที่มีจริยะวัตรที่งดงามมาก ท่านได้ช่วยเหลือประชาชนและเด็กๆ ที่ด้อยโอกาสได้มีชีวิตความเป็นอยู่ที่ดีขึ้น บ้านเรามีความเป็นประชาธิปไตย ไม่ใช่จะนึกโยนความผิดให้ใครก็โยนได้ ทำแบบนี้ไม่มีความเป็นประชาธิปไตยทำแบบนี้เป็นเผด็จการเสียมากกว่า วันนี้พวกเราจึงรวมการลงรายชื่อ 100,000 รายชื่อ เพื่อพึ่งบารมีของพระพุทธ พระธรรม พระสงฆ์ พระศรีรัตนไตรขอให้ดลบันดาลคุ้มครองและให้ความยุติธรรมกับหลวงพ่อพระธรรมรัตนาภรณ์ของเราด้วย หลวงพ่อท่านเป็นดวงใจของคนปทุมธานี. -008",https://www.naewna.com/likesara/607862,10_10_2021
'ออสเตรเลีย'เตรียมคลายล็อกดาวน์ หลังยอดฉีดวัคซีนโควิดได้ตามเป้า,"10 ต.ค.64 สำนักข่าวต่างประเทศรายงานว่านครซิดนีย์ รัฐนิวเซาท์เวลส์ ของออสเตรเลีย เตรียมคลายมาตรการล็อกดาวน์จันทร์นี้ หลังจากอยู่ภายใต้มาตรการล็อกดาวน์มานานถึงเกือบ 4 เดือน ตั้งแต่เดือนกรกฎาคมที่ผ่านมา โดยหลายคนเรียกวันจันทร์ที่จะถึงนี้ว่าวัน ฟรีดอมเดย์ หรือ วันแห่งอิสรภาพ ที่จะมีการผ่อนคลายมาตรการเปิดร้านค้า ผับ ร้านอาหาร โรงภาพยนตร์ และโรงละคร เช่นเดียวกับการเปิดการท่องเที่ยวภายใต้ข้อจำกัด ซึ่งเป็นไปตามที่รัฐนิวเซาท์เวลส์ตั้งเป้าไว้ว่าจะเปิดเมืองอีกครั้งหากประชากรอายุ 16 ปีขึ้นไปได้รับวัคซีนครบโดสตามเป้าที่ตั้งไว้ไม่น้อยกว่า 70 % โดยขณะนี้จำนวนผู้ที่รับวัคซีนครบโดสในรัฐอยู่ที่ราว 73 % คาดว่าหากอัตราการฉีดวัคซีนขึ้นถึง 80 % ในอีก 1-2 สัปดาห์หลังจากนี้ก็จะมีการลดมาตรการคุมเข้มอื่นๆ ตามมาอีก สำหรับสถานการณ์การระบาดของโควิด-19 ในรัฐนิวเซาท์เวลส์ในรอบ 24 ชั่วโมงที่ผ่านมา มีรายงานผู้ติดเชื้อเพิ่ม 477 ราย และเสียชีวิตเพิ่ม 6 ศพ ส่วนในรัฐวิกตอเรียมีรายงานการติดเชื้อรายใหม่ทำสถิติที่ 1,890 ราย และเสียชีวิตเพิ่มอีก 5 ศพ ในรอบ 24 ชั่วโมงที่ผ่านมา ขณะที่ยอดติดเชื้อสะสมทั้งรัฐอยู่ที่ 18,342 ราย โดยจำนวนผู้ที่รับวัคซีนครบโดสในรัฐวิกตอเรียอยู่ที่กว่า 57 เปอร์เซ็นต์",https://www.naewna.com/inter/607865,10_10_2021
'เกาะสมุย'กระตุ้นท่องเที่ยว ปรับเกณฑ์เดินทางเข้าเกาะ เริ่มกลางตุลาคมนี้,"10 ตุลาคม 2564 นายวิชวุทย์ จินโต ผู้ว่าราชการจังหวัดสุราษฎร์ธานี เปิดเผยว่า ที่ประชุมคณะทำงานควบคุมโรค อำเภอเกาะสมุย ได้มีมติเห็นชอบในการปรับมาตรการสำหรับการเดินทางของประชาชนทั่วไปและนักท่องเที่ยวภายในประเทศเข้าเกาะสมุย โดยสามารถแสดงการฉีดวัคซีนครบโดสตามเกณฑ์ที่ราชการกำหนด หรือ มีผลการตรวจจาก แอนติเจน เทส คิท ATK เป็นลบไม่ต่ำกว่า 7 วัน โดยจะเริ่มใช้เกณฑ์การเดินทางเข้าเกาะสมุยตั้งแต่วันที่ 15 ตุลาคม 2564 เป็นต้นไป ซึ่งการปรับเกณฑ์ดังกล่าวเพื่อเป็นการส่งเสริมสนับสนุนโครงการเราเที่ยวด้วยกัน เฟส 3 โดยผู้เดินทางเข้าเกาะ สมุย ช่องทางเรือเฟอร์รี่ และผ่านท่าอากาศยานนานาชาติสมุย จะต้องลงทะเบียนในระบบ สมุย เฮลธ์ พาส ( samui health pass ) และแสดงคิวแอาร์โค๊ดก่อนเข้าใช้บริการตามสถานประกอบการต่างๆในพื้นที่ที่ได้ลงทะเบียนไว้กับศูนย์ปฏิบัติการควบคุมโรค อำเภอเกาะสมุย ซึ่งเรื่องนี้จะออกเป็นคำสั่งจังหวัดสุราษฎร์ธานีต่อไป เรื่องดังกล่าวนายวิชวุทย์ จินโต ผู้ว่าราชการจังหวัดสุราษฎร์ธานี กล่าวว่าโครงการสมุยพลัสแซนด์บอกซ์ จนถึงวันที่ 9 ตุลาคม 2564 มีนักท่องเที่ยวเข้ามาแล้ว 1,125 คน มากที่สุดเป็นฝรั่งเศส 181 คน เยอรมันนี 181 คน อังกฤษ 128 คน อเมริกา 82 คน เนเธอร์แลนด์ 59 คน มีการเข้าพัก 13,059 คืน(รูมไนท์) และจากโครงการภูเก็ตแซนด์บ็อกซ์ อีก 1,293 คน รวม 2 กลุ่ม 2,418 คน ซึ่งมีนักท่องเที่ยวสมุยพลัสแซนด์บ๊อก จองล่วงหน้าจะเข้ามาอีก 668 คน จำนวนห้องพัก 4,676 คืน(รูมไนท์) จะเห็นได้ว่าแหล่งท่องเที่ยวเกาะสมุยยังเป็นที่นิยมของกลุ่มนักท่องเที่ยวยุโรปและอเมริกา ซึ่งกลุ่มที่เดินทางมาในโครงการสมุยพลัสแซนด์บอกซ์ ได้รับวัคซีนครบโดสแล้วและมีการตรวจเชื้อโควิดก่อนเข้ามาประเทศไทย เมื่อมาถึงจะตรวจหาเชื้ออีกรอบให้มั่นใจปลอดเชื้อจริง ซึ่งการประเมินโครงการสมุยพลัสแซนด์บอกซ์ที่ผ่านมา พบมีนักท่องเที่ยวติดเชื้อน้อยมาก และการปรับมาตรการให้นักท่องเที่ยวคนไทยและชาวต่างชาติที่อยู่ในประเทศที่รับวัคซีนครบโดสหรือมีผลตรวจATKแล้วเข้ามาท่องเที่ยวได้ จะเป็นการส่งเสริมการท่องเที่ยวเพื่อกระจายรายได้สู่ชุมชน และเป็นการฟื้นฟูเศรษฐกิจของสุราษฎร์ธานีด้วย นายวิชวุทย์ กล่าว. 012",https://www.naewna.com/likesara/607867,10_10_2021
คมนาคมสรุปข้อมูลน้ำท่วม กระทบ 64 สายทาง-สัญจรผ่านไม่ได้ 44 แห่ง,"เมื่อวันที่ 10 ตุลาคม 2564 กระทรวงคมนาคม โดยศูนย์ Command Center ภัยพิบัติกระทรวงคมนาคม สรุปรายงานอุทกภัยในเส้นทางคมนาคม ข้อมูล ณ วันที่ 10 ตุลาคม 2564 รายละเอียดดังนี้ 1. มีโครงข่ายคมนาคมได้รับผลกระทบ รวม 64 เส้นทาง จำนวน 88 แห่ง สามารถสัญจรผ่านได้ 44 แห่ง สัญจรผ่านไม่ได้ 44 แห่ง 2. ถนนทางหลวงและทางหลวงชนบท ได้รับผลกระทบ รวม 63 เส้นทาง จำนวน 87 แห่ง สามารถสัญจรผ่านได้ 44 แห่ง สัญจรผ่านไม่ได้ 43 แห่ง 3. มีจังหวัดที่ได้รับผลกระทบจากเหตุอุทกภัย ทั้งหมด 15 จังหวัด โดยจังหวัดที่ได้รับผลกระทบมากที่สุด 5 อันดับแรก ได้แก่ 1) จังหวัดอ่างทอง 2) จังหวัดขอนแก่น 3) จังหวัดพระนครศรีอยุธยา 4) จังหวัดชัยภูมิ และ 5) จังหวัดมหาสารคาม 4. การรถไฟแห่งประเทศไทย (รฟท.) สามารถเปิดขบวนรถวิ่งได้ตามปกติทุกสายทาง 5. บริษัท ขนส่ง จำกัด ปรับเส้นทางเดินรถที่มีเส้นทางผ่านจังหวัดพิจิตร ได้แก่ สาย 47 กรุงเทพฯ - ทุ่งช้าง, สาย 957 กรุงเทพฯ - แม่สาย และ สาย 962 กรุงเทพฯ - ป่าแดด - เชียงของ เปลี่ยนมาใช้เส้นทาง ทล.117 นครสวรรค์ - พิษณุโลก แทน ทั้งนี้ ทางหลวงหมายเลข11 กม. 68+725 และกม. 68+750 พื้นผิวถนนชำรุด ปัจจุบันแขวงทางหลวงนครสวรรค์ที่ 2 ดำเนินการติดตั้งสะพานเบลีย์ สามารถเปิดให้รถเล็กผ่านใช้เป็นการชั่วคราว 1 ช่องทาง แต่รถโดยสารและรถ 6 ล้อขึ้นไปยังไม่สามารถผ่านได้ 6. กรมเจ้าท่า ตั้งศูนย์ให้ความช่วยเหลือผู้ประสบภัย จัดชุดถุงยังชีพ อาหาร และน้ำดื่มแจกจ่ายให้กับประชาชนพร้อมลงพื้นที่ช่วยเหลือประชาชนในพื้นที่ที่ได้รับผลกระทบจากเหตุอุทกภัย 7. กรมทางหลวงชนบทนำเครื่องจักรเข้าซ่อมแซมถนนที่ได้รับความเสียหาย รวมทั้งจัดรถรับ - ส่ง และมอบสิ่งของจำเป็นให้แก่ผู้ประสบภัยในพื้นที่ที่ได้รับผลกระทบจากเหตุอุทกภัย นอกจากนี้ กรมทางหลวงและกรมทางหลวงชนบท ได้ติดตั้งป้ายเตือนและป้ายแนะนำเส้นทาง รวมทั้งหาเส้นทางเลี่ยงและเตรียมความพร้อมบุคลากร เครื่องมือ เครื่องจักร เพื่ออำนวยความสะดวกประชาชนในการสัญจรในพื้นที่เกิดประสบเหตุอุทกภัย ในส่วนของท่าเรือและท่าอากาศยาน ยังไม่มีรายงานการได้รับผลกระทบจากสถานการณ์อุทกภัย หน่วยงานในสังกัดกระทรวงคมนาคมยังคงติดตามสถานการณ์อุทกภัยอย่างใกล้ชิด และเร่งดำเนินการตามนโยบายของ นายศักดิ์สยาม ชิดชอบ รัฐมนตรีว่าการกระทรวงคมนาคม ซึ่งกำชับให้หน่วยงานในพื้นที่บริหารจัดการเส้นทางโดยนำเครื่องมือเครื่องจักรเข้าดำเนินการทันทีในพื้นที่ที่ได้รับผลกระทบจากเหตุอุทกภัย เพื่อให้ประชาชนสามารถสัญจรผ่านได้อย่างรวดเร็วและปลอดภัย รวมทั้งช่วยเหลือและบรรเทาความเดือดร้อนให้กับประชาชนจนกว่าสถานการณ์จะคลี่คลาย ทั้งนี้ ประชาชนสามารถสอบถามเส้นทาง ข้อมูลเพิ่มเติมหรือแจ้งเหตุอุทกภัย ได้ที่ - ศูนย์ปฏิบัติการความปลอดภัยคมนาคม โทร. 1356 - สายด่วนกรมทางหลวง โทร. 1586 - สายด่วนกรมทางหลวงชนบท โทร. 1146 - สายด่วนบริษัท ขนส่ง จำกัด โทร. 1490 เรียก บขส. - สายด่วนการรถไฟแห่งประเทศไทย โทร. 1690 - สายด่วนกรมเจ้าท่า โทร. 1199 - 006",https://www.naewna.com/business/607874,10_10_2021
ไฟลุก! 'ใหม่ ดาวิกา'สวมชุดเดรสรัดรูป เดินโชว์หุ่นแซ่บเซ็กซี่เกินต้าน,10 ต.ค.64อวดความเอวเอสให้ได้ชมกันอีกแล้ว สำหรับ นางเอกสาวใหม่ ดาวิกา โฮร์เน่หวานใจของหนุ่มเต๋อ ฉันทวิชช์ ธนะเสวีที่ล่าสุดก็มาในชุดเดรสลาเท็กซ์รัดรูปสีดำสุดแซ่บ แถมยังแหวกลึกช่วงอกบอกเลยว่า ไม่ใช่ใครจะใส่แล้วรอด ทำเอาชาวเน็ตใจละลายกันเพียบ,https://www.naewna.com/entertain/607888,10_10_2021
เช็คด่วน!ปภ.แจ้ง 57 จว.เฝ้าระวังพื้นที่เสี่ยงน้ำหลาก ดินถล่ม น้ำล้นอ่าง ล้นตลิ่ง,เช็คด่วน!ปภ.แจ้ง 57 จว.เฝ้าระวังพื้นที่เสี่ยงน้ำหลาก ดินถล่ม น้ำล้นอ่าง ล้นตลิ่ง เมื่อเวลา 12.30 น.วันที่ 10 ตุลาคม 2564 กองอำนวยการป้องกันและบรรเทาสาธารณภัยกลาง (กอปภ.ก) รับแจ้งจากกองอำนวยการน้ำแห่งชาติ (กอนช.) ว่า ได้ประเมินและวิเคราะห์สถานการณ์น้ำจากแผนที่ฝนคาดการณ์ (ONE MAP) ของกรมอุตุนิยมวิทยาและสถาบันสารสนเทศทรัพยากรน้ำ (องค์กรมหาชน) ได้ตรวจสอบพื้นที่เสี่ยงเฝ้าระวัง ดินถล่มและน้ำป่าไหลหลากของกรมทรัพยากรน้ำ และกรมทรัพยากรธรณี พบว่า ในช่วงวันที่ 10-16 ตุลาคม 2564 มีพื้นที่เสี่ยงเฝ้าระวังอุทกภัย ดังนี้ 1.พื้นที่เฝ้าระวังน้ำหลาก ดินถล่ม - ภาคตะวันออกเฉียงเหนือ ได้แก่ สกลนคร และอุบลราชธานี - ภาคตะวันออก ได้แก่ กาญจนบุรี ราชบุรี นครนายก ปราจีนบุรี สระแก้ว จันทบุรี ตราด และเพชรบุรี - ภาคใต้ ได้แก่ ชุมพร สุราษฎร์ธานี นครศรีธรรมราช ระนอง พังงา กระบี่ ตรัง และสตูล 2.พื้นที่เฝ้าระวังระดับน้ำในอ่างอ่างเก็บน้ำขนาดใหญ่และขนาดกลางที่มีปริมาณน้ำมากกว่า 80% และแนวโน้มเพิ่มสูงขึ้น เสี่ยงน้ำล้น กระทบพื้นที่บริเวณท้ายอ่างเก็บน้ำ - ภาคเหนือ ได้แก่ ลำปาง สุโขทัย น่าน อุตรดิตถ์ พิษณุโลก และเพชรบูรณ์ - ภาคตะวันออกเฉียงเหนือ ได้แก่ อุดรธานี หนองบัวลำภู บึงกาฬ สกลนคร นครพนม ชัยภูมิ ขอนแก่น มหาสารคาม กาฬสินธุ์ ยโสธร มุกดาหาร อำนาจเจริญ นครราชสีมา บุรีรัมย์ สุรินทร์ ศรีสะเกษ และอุบลราชธานี - ภาคกลาง ได้แก่ ลพบุรี และสระบุรี กาญจนบุรี ราชบุรี นครนายก ราจีนบุรี สระแก้ว ชลบุรี ระยอง จันทบุรี ตราด และประจวบคีรีขันธ์ - ภาคใต้ ได้แก่ สุราษฎร์ธานี ระนอง ภูเก็ต และกระบี่ 3.พื้นที่เฝ้าระวังระดับน้ำในลำน้ำมีแนวโน้มเพิ่มสูงขึ้นล้นตลิ่ง และท่วมขังบริเวณที่ลุ่มต่ำ - ภาคเหนือ ได้แก่ บริเวณแม่น้ำน่าน อำเภอบางมูลนาก จังหวัดพิจิตร แม่น้ำยม อำเภอสามง่าม อำเภอโพนทะเล จังหวัดพิจิตร - ภาคตะวันออกเฉียงเหนือ บริเวณแม่น้ำชี อำเภอโกสุมพิสัย อำเภอกันทรวิชัย และอำเภอเมืองมหาสารคาม จังหวัดมหาสารคาม อำเภอฆ้องชัย อำเภอกมลาไสย อำเภอยางตลาด และอำเภอร่องคำ จังหวัดกาฬสินธุ์ อำเภอจังหาร จังหวัดร้อยเอ็ด อำเภอเมืองยโสธร และอำเภอมหาชนะชัย จังหวัดยโสธร แม่น้ำมูล อำเภอประโคนชัย อำเภอสตึก และอำเภอเฉลิมพระเกียรติ จังหวัดบุรีย์รัมย์ อำเภอชุมพลบุรี และอำเภอท่าตูม จังหวัดสุรินทร์ อำเภอเมืองศรีสะเกษ และอำเภอราศีไศล จังหวัดศรีสะเกษ และอำเภอเมืองอุบลราชธานี จังหวัดอุบลราชธานี - ภาคกลาง บริเวณแม่น้ำเจ้าพระยา อำเภอชุมแสง จังหวัดนครสวรรค์ อำเภอเมืองสิงห์บุรี จังหวัดสิงห์บุรี อำเภอเมืองอ่างทอง จังหวัดอ่างทอง และอำเภอบางปะหัน จังหวัดพระนครศรีอยุธยา แม่น้ำป่าสัก อำเภอท่าเรือ จังหวัดพระนครศรีอยุธยา และอำเภอเมืองสระบุรี จังหวัดสระบุรี แม่น้ำลพบุรี อำเภอเมืองลพบุรี จังหวัดลพบุรี แม่น้ำท่าจีน อำเภอสองพี่น้อง จังหวัดสุพรรณบุรี และอำเภอนครชัยศรี จังหวัด นครปฐม 4.เฝ้าระวังแม่น้ำโขง โดยระดับน้ำมีแนวโน้มเปลี่ยนแปลงเพิ่มสูงขึ้น กอปภ.ก. จึงได้แจ้งให้ 57 จังหวัดและศูนย์ป้องกันและบรรเทาสาธารณภัยเขตเฝ้าระวังและติดตามสถานการณ์อย่างใกล้ชิด และประสานองค์กรปกครองส่วนท้องถิ่นแจ้งเตือนประชาชนในพื้นที่เสี่ยงภัยทราบล่วงหน้า ให้จัดเตรียมเครื่องมือเครื่องจักรกลสาธารณภัยและทีมปฏิบัติการเข้าประจำพื้นที่เสี่ยงให้พร้อมเผชิญเหตุและช่วยเหลือประชาชนในพื้นที่ทันที หากมีแนวโน้มจะเกิดสถานการณ์รุนแรงในพื้นที่ ให้จังหวัดดำเนินการตามแผนเผชิญเหตุอย่างเคร่งครัด ทั้งนี้ ขอให้ประชาชนติดตามพยากรณ์อากาศ สถานการณ์ภัย และข้อมูลข่าวสารจากทางราชการอย่างใกล้ชิด โดยเฉพาะผู้ที่อยู่ในพื้นที่เสี่ยงภัย ให้เตรียมความพร้อมมือสถานการณ์ภัยที่อาจเกิดขึ้น หากได้รับความเดือดร้อนจากสามารถแจ้งเหตุและขอความช่วยเหลือทางไลน์ ปภ.รับแจ้งเหตุ1784 โดยเพิ่มเพื่อน Line ID @1784DDPM และแอปพลิเคชัน พ้นภัยรวมถึง สายด่วนนิรภัย1784 ตลอด 24 ชั่วโมง เพื่อประสานให้การช่วยเหลือโดยด่วนต่อไป -005,https://www.naewna.com/local/607845,10_10_2021
เช็คยอดโควิดทั่วไทย-10อันดับสูงสุด-‘4จว.ใต้’พุ่งยึดที่2-5 เศร้า 5 ขวบดับ,"เช็คยอดโควิดทั่วไทย-10อันดับสูงสุด-4จว.ใต้พุ่งยึดที่2-5 เศร้า 5 ขวบดับ 10 ตุลาคม 2564 ศูนย์ข้อมูล COVID-19 รายงานสถานการณ์ COVID-19 ในประเทศ โดยผู้ป่วยรายใหม่วันนี้ อยู่ที่ 10,817 ราย ผู้ป่วยยืนยันสะสมตั้งแต่ปี 63 จำนวน 1,710,884 ราย หายป่วยวันนี้ 9,981 ราย หายป่วยสะสมตั้งแต่ปี 63 จำนวน 1,582,313 ราย ผู้ป่วยรักษาอยู่ 110,880 ราย อาการหนัก 2,985 ราย (ใส่เครื่องช่วยหายใจ 689 ราย) สำหรับวันนี้มีผู้เสียชีวิต 84 ราย เสียชีวิตสะสมตั้งแต่ปี 63 จำนวน 17,691 ราย โดยผู้เสียชีวิต 84 รายในวันนี้ เป็นชาย 43 ราย หญิง 41 ราย อายุ 60 ปีขึ้นไป 60 ราย คิดเป็น 72% อายุน้อยกว่า 60 ปี มีโรคเรื้อรัง 21 ราย คิดเป็น 25% ไม่มีประวัติโรคเรื้อรัง 2 ราย คิดเป็น 2% โดยผู้เสียชีวิตอายุมากที่สุด 92 ปี อายุน้อยที่สุด 5 ปี 1 ราย ซึ่งมีโรคอ้วน ขณะที่กรุงเทพมหานคร (กทม.) มีผู้เสียชีวิตมากที่สุด 11 ราย สำหรับ 10 อันดับจังหวัดที่มีจำนวนผู้ติดเชื้อโควิด ในประเทศรายใหม่สูงสุด เป็นดังนี้ 1.กรุงเทพมหานคร 1,185 ราย 2.ยะลา 776 ราย 3.สงขลา 563 ราย 4.ปัตตานี 514 ราย 5.นราธิวาส 479 ราย 6.สมุทรปราการ 462 ราย 7.ชลบุรี 457 ราย 8.ระยอง 364 ราย 9.นครศรีธรรมราช 345 ราย 10.ขอนแก่น 305 ราย ในกลุ่ม 10 อันดับแรก พบว่า กทม. พบผู้ติดเชื้อจำนวน 1,185 ราย ลดลงจากวานนี้อยู่ที่ 1,280 ราย ที่น่าสนใจ คือ 4 จังหวัดภาคใต้พบผู้ติดเชื้อติดอันดับ 2-5 ของประเทศ โดย จ.ยะลา อยู่ที่ 776 ราย เพิ่มขึ้นจากวานนี้อยู่ที่ 650 ราย , จ.สงขลา อยู่ที่ 563 ราย เพิ่มขึ้นจากวานนี้อยู่ที่ 504 ราย , จ.ปัตตานี อยู่ที่ 514 ราย เพิ่มขึ้นจากวานนี้อยู่ที่ 413 ราย และ จ.นราธิวาส อยู่ที่ 479 ราย เพิ่มขึ้นจากวานนี้อยู่ที่ 470 ราย นอกจากนั้นพบว่า จ.ขอนแก่น พบผู้ติดเชื้ออยู่ที่ 305 ราย เพิ่มขึ้นจากวานนี้อยู่ที่ 250 ราย ขยับเข้ามาอยู่ในกลุ่ม 10 อันดับแรกของประเทศอีกด้วย ทั้งนี้ ในวันนี้มี 4 จังหวัดที่ไม่พบผู้ติดเชื้อ คือ จ.ยโสธร , นครพนม , น่าน และลำปาง โดยยอดผู้ป่วยติดเชื้อภายในประเทศรายใหม่ ตามรายภาค วันที่ 10 ตุลาคม 2564 จำนวน 10,704 ราย เป็นดังนี้ -005",https://www.naewna.com/local/607840,10_10_2021
‘วันชัย’ทำนายการเมืองส่งท้ายปี64-มกราฯ65 พระศุกร์เข้าพระเสาร์แทรก ขัดแย้งหนักทั้งใน-นอกสภา,วันชัยทำนายการเมืองส่งท้ายปี64-มกราฯ65 พระศุกร์เข้าพระเสาร์แทรก ขัดแย้งหนักทั้งใน-นอกสภา 10 ตุลาคม 2564 นายวันชัย สอนศิริ สมาชิกวุฒิสภา (ส.ว.) โพสต์ข้อความในเพจเฟซบุ๊ก ทนายวันชัย สอนศิริ มีเนื้อหาดังนี้... ว่างเว้นการพยากรณ์จากตำราโหราศาสตร์มานาน เจอะเจอใครในสถานการณ์นี้พูดกันไปพูดกันมา ประเมินประมวลและก็คาดว่าการเมืองจะเป็นอย่างนั้นอย่างนี้ รัฐบาลจะอยู่ได้ไม่เกินเดือนนั้นเดือนนี้ ก็ว่ากันไปตามข้อมูล ตามอารมณ์และความรู้สึกของแต่ละคน แต่มาดูเรื่องดวงดาวกันสักหน่อย จะใกล้เคียงกับเหตุการณ์ที่เกิดขึ้นหรือคาดเดากันหรือเปล่า... ตั้งแต่ 21 ต.ค. ดาวอังคารจะย้ายเข้าสู่ราศีตุลย์และจะย้ายออกวันที่ 4 ธ.ค. ในเดือนม.ค. 65 ดาวศุกร์จะโคจรพักรในราศีมังกร ทั้งมีดาวพุธและศุกร์มาทับดาวเสาร์ โดยดาวพุธโคจรมาพักรในราศีมังกรและทับดาวเสาร์ด้วย ดูดวงดาวแต่ละดวงที่ทับกันไปทับกันมา โคจรเดินหน้าถอยหลัง ยิ่งดาวอังคารเป็นดาวสงคราม เล็งดวงเมืองด้วยแล้ว ท่านว่าในเดือนต.ค. พ.ย. และ ธ.ค. จะมีความขัดแย้งทางการเมืองอย่างรุนแรงทั้งในสภาและนอกสภา ปะทะกันทั้งคำพูดและการใช้กำลัง ที่เป็นอยู่แล้วก็จะเป็นมากยิ่งขึ้น สารพัดถาโถมกันเข้ามาเพราะฤทธิ์เดชของดาวอังคาร ในเดือนม.ค.65 ท่านว่าจะมีปัญหาทั้งการเงินและการคลัง เรื่องปากท้อง ปากเสียงทางการเมือง วิวาทะกันใหญ่โต ดูแต่ละเดือนแล้วมันไม่ค่อยจะสงบสักเท่าไหร่ ทั้งดาวเสาร์ ดาวอังคารทำให้สับสนอลหม่านกันทั้งนั้น ก็ดูกันเอาเองก็แล้วกัน ตามดวงดาวบอกว่าขัดแย้งทางการเมืองรุนแรงทั้งในและนอกสภา การเงินการคลังก็เป็นปัญหาตามเข้ามาอีกระลอก พระศุกร์เข้าพระเสาร์แทรก จะรับศึกกันไหวหรือไม่ จะอยู่หรือไปก็เป็นเรื่องของดวงดาวในช่วงนั้น... ผมไม่เกี่ยว -005,https://www.naewna.com/politic/607848,10_10_2021
พายุ 3 ลูกกำลังมา!‘ดร.เสรี’เตือน‘อีสาน’เสี่ยงสุด เปิด‘ทฤษฎีน้ำล้นแก้ว’ถึง'โดมิโนเอฟเฟคต์',"พายุ 3 ลูกกำลังมา!ดร.เสรีเตือนอีสานเสี่ยงสุด ฝนอาจทะลุ200มม. เปิดทฤษฎีน้ำล้นแก้วถึง'โดมิโนเอฟเฟคต์' 10 ตุลาคม 2564 รศ.ดร.เสรี ศุภราทิตย์ ผู้อำนวยการศูนย์การเปลี่ยนแปลงภูมิอากาศและภัยพิบัติ มหาวิทยาลัยรังสิต โพสต์ผ่านเฟซบุ๊กเกี่ยวกับสถานการณ์น้ำท่วม และพายุ มีเนื้อหาดังนี้... # สวัสดีครับ พายุ 3 ลูกกำลังมา อะไรจะเกิดขึ้น ? ผมกับทีมงานลงพื้นที่น้ำท่วมภาคกลางมาตลอด 2 สัปดาห์ที่ผ่านมา ระยะนี้แนวโน้มปริมาณน้ำเหนืออาจจะจะลดลง ผมค้นพบพฤติกรรมน้ำหลากที่น่าสนใจ กล่าวคือ ปริมาณน้ำเหนือในปีนี้แม้ว่าจะน้อยกว่าปี 2554 (เนื่องจากปริมาณฝนสะสมในภาคเหนือน้อยกว่าประมาณ 20%) แต่ระดับน้ำในหลายพื้นที่ยกระดับสูงขึ้นใกล้เคียงกัน หรือมากกว่า อยู่ในระดับอันตรายโดยดัชนีความเข้มน้ำท่วม (Flood intensity) เป็นไปตาม ทฤษฎีน้ำล้นแก้ว ซึ่งเกิดจากการยกระดับถนน และมีการก่อสร้างคันกั้นน้ำ การถมดินสิ่งก่อสร้างต่างๆ การบีบแม่น้ำ ลำคลองหลายสาย การแย่งที่น้ำอยู่ แต่ละเลยการประเมินความเสี่ยง และความรุนแรงของพฤติกรรมน้ำหลากในลุ่มน้ำ เมื่อระดับน้ำถูกยกให้สูงขึ้น จึงมีแรงดันสูงขึ้น ส่งผลให้คันกั้นน้ำแตกเกิดปรากฏการณ์ Domino effect (อ.ไชโย อ.ปากโมก ต.โผงเผง จ.อ่างทอง อ.บางบาล ระดับน้ำสูงบริเวณเกาะเมือง พระนครศรีอยุธยา เป็นต้น) เกิดความขัดแย้งระหว่างรัฐกับชุมชน และระหว่างชุมชนด้วยกันเอง ## แล้วจะเกิดอะไรขึ้นจากพายุ 3 ลูกนี้ (Lionrock, Kompasu, Low pressure/Depression) ผมได้ประเมินภาพรวมในลุ่มน้ำเจ้าพระยา พบว่า จะมีปริมาณฝนสะสมเพิ่มขึ้นประมาณ 150-200 มม. (ตั้งแต่วันที่ 11-18 ตุลาคม) ซึ่งจะส่งผลให้มีระดับน้ำสูงขึ้น < 0.50 m ความเสี่ยงจากเขื่อนป่าสักชลสิทธิ์ (ที่มีน้ำเต็มเขื่อน) อาจต้องระบายน้ำเพิ่มขึ้น ดังนั้นชุมชนที่อยู่ริมน้ำ หรือที่ท่วมอยู่แล้วจึงต้องเตรียมพร้อมรับสถานการณ์ โดยเฉพาะพื้นที่ใน จ.อ่างทอง จ.ลพบุรี จ.สระบุรี จ.สุพรรณบุรี จ.พระนครศรีอยุธยา ปทุมธานี และนนทบุรี (ดูเฉดสีส้ม) แต่จะไม่ส่งผลกระทบต่อคันกั้นน้ำพื้นที่ กทม.(แต่ควรระวังน้ำท่วมรอการระบาย) พื้นที่ที่จะได้รับผลกระทบสูงสุด ที่ปริมาณฝนสะสมอาจจะเพิ่มมากกว่า 200 มม. เป็นพื้นที่ภาคตะวันออกเฉียงเหนือ (ตอนบน ตอนกลาง และตอนล่างประมาณวันที่ 13-18 ต.ค.) ภาคตะวันออก (ตลอดทั้งสัปดาห์ 10-18 ต.ค.) ภาคใต้ฝั่งตะวันตก (ตลอดทั้งสัปดาห์ 10-18 ต.ค.) อ่างเก็บน้ำขนาดเล็ก และขนาดกลางหลายอ่างฯ ที่มีความจุใกล้เต็ม คันกั้นน้ำที่มีความเปราะบางหลายจุด จึงควรต้องเฝ้าระวัง สูงสุด !!! สัปดาห์หน้าทั้งสัปดาห์มีฝนตกหนักหลายพื้นที่น่ะครับ วางแผนการเดินทางด้วยครับ ผมไม่มีเวลาประเมินรายพื้นที่ แต่ถ้าพื้นที่ใดซึ่งมีความเสี่ยงสูงจะพยายามเรียนให้ทราบทันทีครับ อนึ่งยังไม่หมดฤดูพายุ โปรดติดตามตอนต่อไปน่ะครับ ? -005",https://www.naewna.com/local/607850,10_10_2021
