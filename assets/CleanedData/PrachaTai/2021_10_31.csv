title,summary,link,published
เวทีตรวจสอบรถไฟฟ้าความเร็วสูงเชื่อม 3 สนามบิน ย้ำรัฐต้องทำให้เกิดความมั่นใจว่า 'การรถไฟ' จะได้ประโยชน์,"Submitted on Sun, 2021-10-31 10:59เวทีตรวจสอบรถไฟฟ้าความเร็วสูงเชื่อม 3 สนามบิน 'ธีระชัย ภูวนาถนรานุบาล' อดีต รมว.คลัง ตั้งข้อสังเกตก่อนรัฐบาลจะส่งมอบที่ดินมักกะสันให้เอกชน จะต้องทำให้แน่ใจว่า 'การรถไฟ' จะได้รับประโยชน์จากส่วนแบ่งรายได้รถไฟความเร็วสูง เพราะการส่งมอบ 'ที่ดินมักกะสัน' ประโยชน์เกิดกับเอกชนแน่นอน คณะกรรมการรณรงค์เพื่อประชาธิปไตย (ครป.) แจ้งข่าวต่อสื่อมวลชนว่าเมื่อวันที่ 29 ต.ค. 2564 มีการจัดเวทีสาธารณะ สภาที่ 3 ตรวจสอบปัญหาทุจริตประพฤติมิชอบและทวงคืนสมบัติชาติ ภารกิจเพื่อแผ่นดิน ว่าด้วยที่ดินเขากระโดง-มักกะสัน และรถไฟฟ้าความเร็วสูงเชื่อม 3 สนามบิน สัญญาร่วมทุนเอื้อผลประโยชน์เจ้าสัวผูกขาด? ณ ห้องประชุมอนุสรณ์สถาน 14 ตุลา (ด้านหลัง) ถ.ราชดำเนิน มีผู้ร่วมอภิปรายคือ นายอดุลย์ เขียวบริบูรณ์ ประธานคณะกรรมการญาติวีรชนพฤษภา 35, นายธีระชัย ภูวนาถนรานุบาล อดีตรัฐมนตรีว่าการกระทรวงการคลัง และ นายสุวิช ศุมานนท์ ประธานสมาพันธ์คนงานรถไฟ จัดโดย สภาที่ 3 ร่วมกับคณะกรรมการญาติวีรชนพฤษภา 35 นายธีระชัย ภูวนาถนรานุบาล อดีตรัฐมนตรีว่าการกระทรวงการคลัง กล่าวว่า รัฐบาลประยุทธ์จัดทำโครงการรถไฟความเร็วสูง เชื่อม 3 สนามบินนั้น ขณะนี้โครงการกำลังเกิดปัญหาซึ่งพิจารณาแล้วเห็นว่าแก้ไขยาก ลักษณะของการดำเนินการในการ ส่งมอบที่ดิน มักกะสัน 150 ไร่เวลานี้ไม่มีปัญหา แต่การส่งมอบที่ดินเพื่อจะใช้ในการก่อสร้างทางรถไฟตรงนี้มีปัญหามาก เพราะกระบวนการในการเวนคืนยังไม่เรียบร้อยนอกจากนี้มีผู้บุกรุกอยู่ 200 กว่าราย แต่ย้ายออกจำนวนน้อยที่เหลือไม่ยอมย้ายออก เพราะรอให้มาจ่ายเงินจนเป็นที่พอใจเสียก่อน ว่าจะยอมย้ายออก นายธีระชัย กล่าวว่าเพราะฉะนั้นกำหนดเวลาและความสามารถ ในการส่งมอบที่ดินที่จะใช้ในการสร้างรถไฟความเร็วสูง ดูแล้วมีความยากลำบาก และหากการรถไฟไปส่งมอบที่ดินมักกะสัน จะเกิดผลประโยชน์อย่างแน่นอนต่อภาคเอกชน ขณะเดียวกันความสามารถในการที่จะส่งมอบที่ดิน เพื่อจะสร้างรถไฟความเร็วสูงและยาวไปตลอด ยังไม่แน่นอน ตรงนี้ทำให้เกิดความไม่เสมอภาค “ผมได้มีหนังสือก็ยัง พล.อ.ประยุทธ์ว่า ก่อนที่จะโอนที่ดินมักกะสัน ขอให้เจ้าหน้าที่ที่เกี่ยวข้องและเจ้าหน้าที่ที่รับผิดชอบ ในเรื่องของการโอนที่ดินยาวไปถึงสัตหีบกรุณาเขียนผูกมัดตัวเองไว้ เพื่อให้เกิดความมั่นใจว่าการรถไฟ จะส่งมอบที่ดินตรงนี้ได้อย่างแน่นอน เมื่อมีเอกสารผูกมัดไว้อย่างนั้นถึงจะสามารถส่งมอบได้” นายธีระชัย กล่าว นายธีระชัย กล่าวว่า มีข่าวว่าจะเอกชนคู่สัญญาประสบปัญหา อุปสรรคในการเจรจาให้สถาบันการเงินสนับสนุนโครงการ เนื่องจากเอกชน มีหนี้สูงขึ้นเกินเพดานตรงนี้เป็นข่าวออกมา แต่ตนไม่ยืนยันว่าจริงหรือไม่เนื่องจากที่ผ่านมาเอกชนนั้น ใช้ธุรกิจในเครือของเพื่อเอาไปซื้อกิจการค้าปลีกของสาขาบริษัทต่างชาติ ทั้งในประเทศและต่างประเทศถึง 300,000 กว่าล้านบาท นายธีระชัย กล่าวว่า การทำงานของพลเอกประยุทธ์ และกรรมการเขตพัฒนาเศรษฐกิจพิเศษภาคตะวันออก รวมทั้งผู้บริหารการรถไฟ ตนขอเตือนว่าท่านมีหน้าที่นอกจากจะต้องทำให้เกิดประโยชน์สูงสุด ต่อประชาชนตามรัฐธรรมนูนกำหนดไว้แล้วท่านต้องถึงระวังด้วยว่า หากดำเนินการอะไรโดยไม่ระมัดระวัง ไม่รอบคอบไม่ทำให้ชัดเจนในเรื่องต่าง ๆ ประมาทเลินเล่อท่านอาจจะต้องรับใช้ส่วนตัวในทางแพ่งด้วย ฉะนั้นตนจึงได้ตั้งข้อสังเกตว่า ก่อนที่รัฐบาลจะส่งมอบที่ดินมักกะสันให้เอกชน รัฐบาลจะต้องทำให้แน่ใจว่าโอกาสที่การรถไฟจะได้รับประโยชน์จากส่วนแบ่งรายได้รถไฟความเร็วสูงนั้นมีความแน่นอนไม่แพ้กัน เพราะการส่งมอบที่ดินมักกะสันประโยชน์เกิดกับเอกชนแน่นอน นายธีระชัย กล่าวว่า ส่วนกรณีที่เอกชน บอกว่าเกิดวิกฤติโควิด ขอทยอยจ่าย 10 ปีเพื่อเยียวยาเรื่องของโควิด หลักปฏิบัติทั่วไปการเยียวยาจะเกิดขึ้นได้ก็ต่อเมื่อเอกชนปฏิบัติตามเงื่อนไขสัญญาหลักแล้วคือต้องชำระเงินแล้ว กินค่อยบอกว่าเลิกกันเยียวยา การแก้ไขสัญญาให้แตกต่างไปจากเงื่อนไขทีโออาร์ ที่ประมูลไว้จะทำให้คนที่เกี่ยวข้องในการประมูลนั้น เสียเปรียบเกิดการไม่เสมอภาค “ตอนนี้ถึงเวลาที่จะต้องคิดทบทวนใหม่ เรื่องการเชื่อมรถไฟความเร็วสูงไปที่ 3 สนามบิน เวลานี้วิธีเชื่อมสามสนามบินที่ง่ายที่สุด มีการเชื่อมกันระหว่างสุวรรณภูมิกับบางซื่อ เวลานี้เกือบจะถึงแล้ว ยังเป็นการเชื่อมระหว่างดอนเมืองกับสุวรรณภูมิได้ โดยสามารถมาบรรจบกันได้ที่สถานีบางซื่อ และบางซื่อไปยังอู่ตะเภา บางซื่อไปยังดอนเมือง"" ""ดังนั้นรัฐบาลต้องทบทวนโครงการ ที่จะใช้เงินแบบเว่อ ๆ ขอให้คิดใหม่มาเชื่อมโยงผ่านบางซื่อดีกว่าคุณจะเปลี่ยนและควรจะเปลี่ยนจากรถไฟความเร็วสูงจากบางซื่อไปรถไฟความเร็วปานกลางก็พอ เงินลงทุนเพียง 50,000 ล้านบาทเท่านั้นเหมาะสมสำหรับประเทศไทยมากกว่า” นายธีระชัย กล่าว ข่าวการเมืองเศรษฐกิจสังคมคุณภาพชีวิตธีระชัย ภูวนาถนรานุบาลรถไฟฟ้าความเร็วสูงเชื่อม 3 สนามบินคมนาคมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/gU8HsWZQALE/95713,2021_10_31
กระแส 'สควิดเกม' สะท้อนความเจ็บปวดทางเศรษฐกิจผ่านอำนาจอ่อนของเกาหลีใต้,"Submitted on Sun, 2021-10-31 11:27ซีรีส์ที่สะท้อนความไม่เท่าเทียมทางเศรษฐกิจอย่าง 'สควิดเกม' กลายเป็นที่นิยมและพูดถึงกันทั่วโลก ชวนให้มองและวิเคราะห์กระแสเกาหลีที่มีเนื้อหาแบบวิจารณ์ทุนนิยมอย่างภาพยนตร์ 'ชนชั้นปรสิต' แต่ตัวมันเองจะกลายถูกฉวยเป็นเครื่องมือโดยนักทุนนิยมเองหรือไม่ หลังจากที่นักลงทุนเริ่มหันมาหาเนื้อหาเหล่านี้จากเกาหลีใต้ ที่มาภาพประกอบ: Marco Verch (CC BY 2.0) ก่อนหน้านี้ในปี 2549 นักวิจารณ์เคยเย้ยหยันความคิดของบริษัทบันเทิงเกาหลีใต้ CJ E&M ที่บอกว่าอีกไม่นานโลกจะต้องหันมารับชมภาพยนตร์เกาหลีใต้ 2-3 เรื่องต่อไป ทานอาหารเกาหลี 1-2 ครั้งต่อเดือน ดูซีรีส์ดราม่า 1-2 เรื่องต่อสัปดาห์ และฟังเพลงเกาหลีใต้ 1-2 เพลงต่อวัน แต่หนึ่งในความฝันของบริษัทนี้ก็น่าจะเป็นจริงแล้วจากการที่ละครซีรีส์เรื่อง ""สควิดเกม"" หรือในชื่อไทยคือ ""สควิดเกม เล่นลุ้นตาย"" ได้กลายเป็นกระแสพูดถึงทั่วโลก โดยที่ซีรีส์นี้ฉายทางเว็บชมภาพยนตร์ออนไลน์ที่มีเข้าถึงได้จาก 94 ประเทศ ขณะที่กระแสวัฒนธรรมเกาหลีอาจจะเข้าถึงชาวตะวันตกได้ตั้งแต่ช่วงปี 2555 ที่มีวิดีโอกังนัมสไตล์เป็นที่นิยม แต่ในบางประเทศในเอเชียเช่นในจีนก็ได้รับกระแสวัฒนธรรมเกาหลีมาตั้งแต่ก่อนหน้านั้นแล้วเช่นละครเรื่อง ""แดจังกึม จอมนางแห่งวังหลวง"" ที่เคยฉายครั้งแรกในไทยเมื่อปี 2548 อย่างไรก็ตามกระแสเกาหลีใต้ในประเทศจีนที่เกิดขึ้นช่วงไล่เลี่ยกับไทยก็เกิดประสบปัญหาในปี 2553 หลังจากเกิดเหตุแฟนเพลงวงบอยแบนด์ซูเปอร์จูเนียร์เหยียบกันจนได้รับบาดเจ็บจำนวนมาก ทำให้รัฐบาลจีนต่อว่าทั้งกระแสเกาหลีและทั้งแฟนๆ ที่พวกเขาหาว่า ""ถูกล้างสมอง"" นอกจากนี้การเมือง-ความมั่นคงระหว่างประเทศเกาหลีใต้กับจีนก็เป็นสิ่งที่ส่งผลกระทบมาถึงการบริโภควัฒนธรรมป็อบเกาหลีในจีนจากกรณีที่เกาหลีใต้ตัดสินใจซื้อระบบต่อต้านขีปนาวุธพื้นที่สูงที่เรียกว่า THAAD จากสหรัฐฯ ในปี 2559 ทำให้จีนสั่งแบนการนำเข้าจากเกาหลีใต้ ถึงแม้กลุ่มหัวแข็งในรัฐบาลจีนจะทำให้เกาหลีใต้ถูกกีดกันจากตลาดจีน แต่เกาหลีใต้ก็หันไปหาตลาดโลกแทนเพื่อลดการพึ่งพิงจีน ทำให้พวกเขาจัดวางตัวเองให้กลายเป็นแหล่งเทรนด์การบริโภควัฒนธรรมและเทคโนโลยีสำหรับชาวโลกไปพร้อมๆ กับภาพของความเป็นทุนนิยมและบริโภคนิยมสมัยใหม่ ขณะเดียวกันสิ่งที่สะท้อนตัวเองของเกาหลีใต้เหล่านี้ก็ปรากฏในภาพยนตร์อย่าง ""ชนชั้นปรสิต"" (Parasite) ที่ได้รับรางวัลออสการ์และเรื่องที่กำลังเป็นที่พูดถึงตอนนี้อย่าง ""สควิดเกม"" ที่ทั้งสองเรื่องต่างก็พูดถึงปัญหาความไม่เท่าเทียมทางเศรษฐกิจโลกและความกลวงของระบบที่เรียกตัวเองว่าระบบแบบใครดีใครได้หรือ Meritocracy ขณะที่เรื่องราวเหล่านี้มีการวิพากษ์วิจารณ์สังคมได้ทรงพลังมันก็ยังเป็นสิ่งที่ทำเงินได้มหาศาลด้วย โดยที่พาราไซต์กวาดรายได้ไป 259 ล้านดอลลาร์ (ราว 8,619 ล้านบาท) ขณะที่ข้อมูลเน็ตฟลิกระบุว่าสควิกเกมสร้างรายได้ 900 ล้านดอลลาร์ (ราว 29,950 ล้านบาท) เทียบกับสิ่งส่งออกทางวัฒนธรรมที่สร้างรายได้ให้กับเกาหลีใต้มหาศาลมากคือวงบอยแบนด์ชาย BTA ที่ทำรายได้ 5,000 ล้านดอลลาร์ต่อปี (ราว 166,390 ล้านบาท) คิดเป็นร้อยละ 0.5 ของจีดีพีเกาหลีใต้ กระนั้นก็ตามจะมองแค่ความหล่อความสวยของวงเคป็อบอย่างเดียวก็คงจะไม่ใช่ นิคเคอิระบุว่าอีกสิ่งหนึ่งที่ส่งผลต่อความสำเร็จของเคป็อบเหล่านี้คือเนื้อหาของเพลงพวกเขายังจับใจกลุ่มช่วงวัยที่เรียกว่าเอ็นโพเจเนอเรชั่น (N-Po) หรือคนรุ่นที่สิ้นหวังกับหลายด้านในชีวิตซึ่งในปัจจุบันมักจะเป็นคนช่วงอายุวัยเลข 20 หรือวัยเลข 30 ผู้คนวัยนี้ต่างก็เลิกหวังทั้งเรื่องการงาน เรื่องชีวิตคู่ เรื่องการแต่งงาน และเรื่องการมีบ้านเป็นของตนเองเพราะปัญหาราคาสินทรัพย์เพิ่มสูง การขาดโอกาสในหน้าที่การงาน และบรรยากาศการแข่งขันที่ตึงเครียดอย่างมากของเกาหลีใต้เอง ขณะเดียวกันนิคเคอิก็ตั้งข้อสังเกตว่าแทนที่เนื้อหาของเพลงเคป็อบสำหรับคนรุ่นสิ้นหวังจะเอนไปในทางโลกมืดในแบบของศิลปินหรือเหล่าผู้มีชื่อเสียงในโซเชียลของสหรัฐฯ เคป็อบกลับทำให้ตัวเองเป็นบทเพลงและศิลปินเพื่อการเยียวยา เช่น อัลบั้มรวมเพลงที่ชื่อ Love Yourself ของ BTS ก็ถูกส่งเสริมว่าเป็นสิ่งที่ช่วยทำให้สุขภาพจิตดีขึ้น นอกจากนี้การที่กลุ่มเคป็อบเหล่านี้เน้นเรื่องค่านิยมที่มีร่วมกันยังทำให้สร้างอารมณ์ความรู้สึกร่วมแบบชุมชนและกลายเป็นสิ่งที่บริษัทเกาหลีใต้หาเรื่องทำเงินจากมันได้อีก เช่นแฟนคลับ ARMY ที่มีจำนวนแทบจะเท่ากับประชากรเกาหลีใต้ และแอพพลิเคชัน Weverse ที่เป็นแอพชุมชนแฟน BTS ก็ทำรายได้ต่อเดือนมากกว่าโปรแกรมฟังเพลงสปอตติฟายประมาณเกือบ 15 เท่า ถึงแม้ว่าจะมีการข้อวิจารณ์เรื่องการทำให้เป็นสินค้า ความเป็นทุนนิยม ต่อวงเคป็อบเหล่านี้เช่น BTS ที่ถูกนักวิจารณ์บอกว่ามีอยู่ไม่ใช่เพื่อรับใช้วัฒนธรรมเกาหลีใต้แต่เพื่อหาเงินจากเด็กสาวเข้ากระเป๋าตัวเองเท่านั้น แต่ BTS ก็ออกเพลงที่ชื่อ Idol เพื่อโต้ตอบข้อวิจารณ์เหล่านี้ นักวิเคราะห์จากนิคเคอิเองก็ระบุถึงกลุ่มแฟนคลับอย่าง ARMY ว่าเป็นกลุ่มที่ตอบสนองความต้องการทางจิตใจของคนรุ่นใหม่ที่ขาดความสำเร็จแบบคนรุ่นก่อนหน้านี้ในชีวิตได้ นอกจากนี้ยังสร้างชุมชนเชิงอัตลักษณ์ร่วมแบบที่ข้ามพรมแดนประเทศได้จนทำให้เกาหลีใต้ไม่จำเป็นต้องพึ่งพิงจีน อีกทั้งยังมีการประเมินว่านักลงทุนต่างๆ ก็เริ่มหันมาสนใจเนื้อหาเกาหลีใต้กันมากขึ้นแม้แต่เน็ตฟลิกเองก็ประกาศจะลงทุนเพิ่มหลายร้อยล้านดอลลาร์กับเนื้อหาเกาหลีใต้ ทำให้สร้างภาพที่ดูขัดแย้งกันในตัวเองจากที่เนื้อหาดังๆ เหล่านี้สะท้อน เยียวยา วิพากษ์วิจารณ์สังคมทุนนิยมหรือไม่ นักวิเคราะห์ของนิคเคอิ อลิซ หวัง ระบุว่าเธอประเมินว่าเกาหลีใต้จะทำเนื้อหาที่แตกแขนงออกไปมากกว่าเรื่องการวิพากษ์ชนชั้นและเคป็อบลูกกวาด บางครั้งอาจจะมาเอาดีในแง่เพลงร็อคอย่างวง ""ฮยอกโอ"" ก็ได้ เรียบเรียงจาก'Squid Game' shows hard economics of South Korea's soft power, Alice Wang, Nikkei Asia, 29-10-2021 ข่าวต่างประเทศSquid Gameสควิดเกมเกาหลีใต้ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/FyiZpcSSANA/95714,2021_10_31
สวนดุสิตโพลชี้ 32.94% เชื่อเลือกตั้งใหม่ 'เพื่อไทย' จะได้คะแนนมากที่สุด 28.67% อยากได้ 'พิธา' เป็นนายก,"Submitted on Sun, 2021-10-31 11:53สวนดุสิตโพลสำรวจ 1,186 คน 57.86% เชื่อต้นปี 2565 จะมีการเลือกตั้งใหม่ 32.94% เชื่อว่าพรรคเพื่อไทยน่าจะได้คะแนนเสียงมากที่สุด 28.67% อยากได้ 'พิธา' เป็นนายก 31 ต.ค. 2564 สวนดุสิตโพล มหาวิทยาลัยสวนดุสิต ได้สำรวจความคิดเห็นของประชาชนทั่วประเทศ จำนวนทั้งสิ้น 1,186 คน เรื่อง ความเคลื่อนไหวของพรรคการเมืองในสายตาประชาชน ระหว่างวันที่ 25-28 ต.ค. 2564 เมื่อถามถึงความเคลื่อนไหวของพรรคการเมืองเป็นสัญญาณบ่งบอกอะไร พบว่า ร้อยละ 60.09 ระบุ ความแตกแยกในพรรคการเมืองรองลงมา ร้อยละ 50.06 ระบุ สร้างกระแสให้กับตนเองและพรรค ร้อยละ 49.26 ระบุ เป็นเกมการเมือง เมื่อถามว่าจะมีการเลือกตั้ง ส.ส.ในต้นปี 2565 หรือไม่ พบว่า ร้อยละ 57.86 ระบุ น่าจะมีการเลือกตั้ง รองลงมา ร้อยละ 28.36 ระบุ ไม่น่าจะมีการเลือกตั้งร้อยละ 13.78 ระบุ ไม่แน่ใจ ทั้งนี้ถ้ามีการเลือกตั้งใหม่ ประชาชนคิดว่าพรรคใดจะได้รับเลือกตั้งมากที่สุด พบว่า ร้อยละ 32.94 ระบุ เพื่อไทย รองลงมา ร้อยละ 25.21 ระบุ ก้าวไกลร้อยละ 24.61 ระบุ พลังประชารัฐ เมื่อถามถึงความคิดเห็นประชาชนอยากได้ใครเป็นนายกรัฐมนตรีในการเลือกตั้งครั้งใหม่ พบว่า ร้อยละ 28.67 ระบุ พิธา ลิ้มเจริญรัตน์ รองลงมา ร้อยละ 21.27 ระบุ ประยุทธ์ จันทร์โอชา ร้อยละ 19.35 ระบุ สุดารัตน์ เกยุราพันธุ์ ท้ายที่สุด ประชาชนคิดว่าถึงเวลาเลือกตั้งใหม่แล้วหรือยัง พบว่า ร้อยละ 70.29 ระบุ ถึงเวลาแล้ว รองลงมา ร้อยละ 22.79 ระบุ ยังไม่ถึงเวลา ร้อยละ 6.92 ระบุ ไม่แน่ใจ ข่าวการเมืองสวนดุสิตโพลโพลการเลือกตั้งติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/g05LS5UiqZA/95715,2021_10_31
สปสช.จับมือ HITAP เปิดตัวเว็บไซต์เพิ่มช่องทางเสนอหัวข้อพัฒนาสิทธิประโยชน์บัตรทอง 1 พ.ย. 64 นี้,"Submitted on Sun, 2021-10-31 12:14สปสช.จับมือ HITAP รุกเพิ่มช่องทางสื่อสารการพัฒนาชุดสิทธิประโยชน์บัตรทองกับประชาชน ผู้มีส่วนได้เสียและผู้เกี่ยวข้องทุกภาคส่วน และเป็นช่องทางในการเสนอความคิดเห็นได้สะดวกมากยิ่งขึ้น ชี้ในเชิงกระบวนการพัฒนาสิทธิประโยชน์นั้นค่อนข้างสมบูรณ์แล้ว เหลือแต่เพิ่มการสื่อสารประชาสัมพันธ์ให้รับทราบข้อมูลและเสนอความคิดเห็นได้ง่ายมากขึ้น พร้อมเปิดตัวเว็บไซต์ 1 พ.ย. 2564 นี้ 31 ต.ค. 2564 นางวราภรณ์ สุวรรณเวลา ผู้ช่วยเลขาธิการสำนักงานหลักประกันสุขภาพแห่งชาติ (สปสช.) กล่าวถึงทิศทางกระบวนการพัฒนาสิทธิประโยชน์ (Universal Coverage Benefit Package : UCBP) ในอนาคตว่า สิทธิประโยชน์ของ สปสช. มีรายการที่ครอบคลุมรอบด้านและขยายอย่างต่อเนื่องมาตลอด 18-19 ปี ซึ่งในเชิงกระบวนการพัฒนานั้น ตนมองว่ามีความสมบูรณ์ เริ่มตั้งแต่ขั้นตอนการเสนอหัวข้อสิทธิประโยชน์ การจัดลำดับความสำคัญ การศึกษาวิจัย และเข้าสู่กระบวนการตัดสินใจ แต่ที่จะเพิ่มเติมขึ้นมาคือเรื่องการสื่อสารผ่านเว็บไซต์เพื่อเป็นช่องทางสื่อสารและให้ผู้มีส่วนได้เสียทุกภาคส่วนสามารถเสนอหัวข้อในการพัฒนาชุดสิทธิประโยชน์ได้สะดวกมากขึ้น นางวราภรณ์ กล่าวว่า ผู้ที่เสนอหัวข้อเข้าสู่กระบวนการพัฒนาชุดสิทธิประโยชน์คือกลุ่มผู้มีส่วนได้เสีย 7 กลุ่ม ประกอบด้วย 1.ผู้กำหนดนโยบาย 2.ผู้เชี่ยวชาญด้านการแพทย์ 3.นักวิชาการด้านสาธารณสุข 4.กลุ่มประชาชน ทั้งภาคประชาสังคม เครือข่ายผู้ป่วย และ ประชาชนทั่วไป 5.ภาคอุตสาหกรรมเครื่องมือแพทย์ 6.คณะกรรมการ อนุกรรมการ คณะทำงานของ สปสช. 7.กลุ่มนวัตกรรมทางการแพทย์ โดยที่ผ่านมาช่องทางการเสนอหัวข้อในแต่ละปี ในช่วงเวลารับหัวข้อ สปสช.จะส่งหนังสือแจ้งกลุ่มต่างๆ เพื่อให้เสนอหัวข้อสิทธิประโยชน์พร้อมข้อมูลประกอบตามเกณฑ์ที่กำหนด นอกจากนี้ ยังมีช่องทางการรับฟังความคิดเห็นประจำปีซึ่งจะมีประเด็นสิทธิประโยชน์ที่มาจากภาคประชาชน และบางครั้งก็มาจากหนังสือแจ้งความเดือดร้อนหรือข้อจำกัดต่างๆส่งมาถึง สปสช.โดยตรง หรือแจ้งผ่านสายด่วน สปสช. 1330 รวมทั้งช่องทางการเสนอหัวข้อทางเว็บไซต์ อย่างไรก็ดี ช่องทางการเสนอหัวข้อการพัฒนาชุดสิทธิประโยชน์ทางเว็บไซต์ในอดีตที่ผ่านมา อาจมีรายละเอียดต่างๆไม่มากนัก ดังนั้น สปสช.จึงร่วมมือกับโครงการประเมินเทคโนโลยีและนโยบายด้านสุขภาพ: HITAP ในการพัฒนาเว็บไซต์ https://ucbp.nhso.go.th ซึ่งจะจัดหมวดหมู่ประเด็นข้อเสนอที่ชัดเจนและมีการคืนข้อมูลแก่ผู้เสนอหัวข้อ ว่าประเด็นความคิดเห็นที่ได้เสนอไปนั้นมีการนำไปดำเนินการอย่างไรบ้าง และจะมีการประชาสัมพันธ์เพื่อให้ประชาชนและผู้มีส่วนได้เสียรู้จักช่องทางนี้ให้มากขึ้น อย่างไรก็ดี ช่องทางการเสนอหัวข้อการพัฒนาชุดสิทธิประโยชน์ช่องทางอื่นๆ สปสช.ก็ยังให้ความสำคัญเช่นเดิม “การเสนอหัวข้อเข้าสู่กระบวนการพัฒนาชุดสิทธิประโยชน์จะต้องเสนอพร้อมข้อมูลประกอบ ซึ่งอาจยังมีข้อจำกัดในส่วนของภาคประชาชน ในการเสนอหัวข้อสิทธิประโยชน์พร้อมข้อมูลประกอบ ทำให้อาจจะค่อนข้างใช้เวลาในการทำความชัดเจนเพื่อนำเข้าสู่การศึกษาวิจัยต่อไป ดังนั้น ประเด็นสิทธิประโยชน์ในระบบบัตรทองที่ระบุประเภท ขอบเขต หรือปัญหาชัดเจนที่มีการเสนอผ่านช่องทางต่างๆ รวมทั้งการรับฟังความคิดเห็นประจำปีและผ่านกระบวนการต่างๆมาสู่ข้อเสนอระดับประเทศ ก็มีโอกาสที่จะนำไปพัฒนาสิทธิประโยชน์ได้มากขึ้น” นางวราภรณ์ กล่าว ทั้งนี้ วันจันทร์ที่ 1 พ.ย. 2564 เวลา 10.00 -12.00 น. สปสช.ร่วมกับ โครงการประเมินเทคโนโลยีและนโยบายด้านสุขภาพ (HITAP) จะเปิดตัวเว็บไซต์โครงการพัฒนาชุดสิทธิประโยชน์ ภายใต้ระบบหลักประกันสุขภาพแห่งชาติ (UCBP) ถึงเวลา #อัพเวลบัตรทอง ขอเชิญทุกท่านเข้าร่วมงาน ""เสวนาสิทธิคู่คนไทย พร้อมเปิดตัวเว็บไซต์ UCBP"" ที่จะช่วย #อัพเวลบัตรทอง ของทุกคน ให้ตอบโจทย์มากขึ้น ผ่านระบบ Live Streaming บนเพจ Facebook HITAP https://www.facebook.com/HITAPTHAILAND และสำนักงานหลักประกันสุขภาพแห่งชาติ https://www.facebook.com/NHSO.Thailand ข่าวสังคมคุณภาพชีวิตสปสช.HITAPสุขภาพติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/TLtpbmwCzNg/95716,2021_10_31
ตร.โคราชเข้าแจ้ง พ.ร.ก.ฉุกเฉินฯ ‘เบนจา’ ในเรือนจำ เหตุจากคาร์ม็อบ ‘โคราษฎร์ปฏิวัติ’,"Submitted on Sun, 2021-10-31 12:31ศูนย์ทนายความเพื่อสิทธิมนุษยชนเผย ตร.โคราชเข้าแจ้ง พ.ร.ก.ฉุกเฉินฯ ‘เบนจา’ ในเรือนจำ เหตุจากคาร์ม็อบ ‘โคราษฎร์ปฏิวัติ’ แต่ไม่ระบุพฤติการณ์กระทำผิด - สรุปสถิติผู้ถูกจับ/ถูกควบคุมตัวจากการชุมนุมและกิจกรรมทางการเมือง ตั้งแต่ ส.ค.-30 ต.ค. 2564 มีรวมกันไม่น้อยกว่า 753 ราย ศูนย์ทนายความเพื่อสิทธิมนุษยชน รายงานว่าวันที่ 27 ต.ค. 2564 พนักงานสอบสวน สภ.เมืองนครราชสีมา เดินทางไปที่ทัณฑสถานหญิงกลาง เข้าแจ้งข้อหาชุมนุมฝ่าฝืน พ.ร.ก.ฉุกเฉินฯ กับเบนจา อะปัญ นักกิจกรรมกลุ่มแนวร่วมธรรมศาสตร์และการชุมนุม กรณีคาร์ม็อบโคราช เมื่อวันที่ 21 ส.ค. 2564 โดยขณะนี้เบนจาถูกคุมตัวในเรือนจำตั้งแต่วันที่ 8 ต.ค. 2564 หลังถูกจับกุม ข้อหา “หมิ่นประมาทกษัตริย์ฯ” ตามประมวลกฎหมายอาญา มาตรา 112 และ ฝ่าฝืน พ.ร.ก.ฉุกเฉินฯ จากการปราศรัยและอ่านแถลงการณ์ ที่หน้าบริษัทซิโน-ไทย โดยที่ศาลอาญากรุงเทพใต้ไม่อนุญาตให้ประกันตัว เวลา 9.30 น. ทนายความและ “รุ้ง” ปนัสยา สิทธิจิรวัฒนกุล เพื่อนนักกิจกรรม ในฐานะผู้ไว้วางใจ เดินทางไปรออยู่บริเวณห้องอาคารเยี่ยมผู้ต้องขังเพื่อร่วมรับฟังการสอบสวน แต่รอจนกระทั่ง 11.00 น. กระบวนการจึงได้เริ่มต้น โดยทั้งพนักงานสอบสวน ทนายความ และรุ้ง มองเห็นเบนจาผ่านวีดีโอคอลของแอปพลิเคชั่นไลน์ เนื่องจากเบนจายังอยู่ในช่วงระหว่างกักตัว จึงไม่สามารถเบิกตัวออกมาได้ ร.ต.อ.พีระกิตต์ หาญเวช พนักงานสอบสวนแจ้งพฤติการณ์คดีว่า วันเกิดเหตุ มกรพงษ์ ผู้ต้องหาที่ 1 แกนนำกลุ่ม Korat Movement ขึ้นปราศรัยบนรถยนต์เคลื่อนขบวนมาจากทางตลาดเซฟวัน โดยมีผู้ต้องหาที่ 2-10 นำมวลชนมาจากสถานที่ต่างๆ เคลื่อนขบวนมายังลานจอดรถหน้าศาลากลางจังหวัด จากนั้น ผู้ต้องหาที่ 1-10 ซึ่งเป็นแกนนำ สับเปลี่ยนกันขึ้นเวทีเพื่อปราศรัยเกี่ยวกับการบริหารจัดการวัคซีนของรัฐบาล, เรียกร้องให้ประชาชนออกมาขับไล่รัฐบาล สลับกับการแสดงดนตรีสด และมีการจุดไฟเผาหีบไม้ ร้องเพลง และจุดพลุ ก่อนยุติกิจกรรม โดยกิจกรรมดังกล่าวไม่ได้รับอนุญาตจากผู้ว่าราชการจังหวัดแต่อย่างใด ก่อนแจ้งข้อกล่าวหาต่อเบนจาว่า ร่วมกันฝ่าฝืนข้อกําหนด, ประกาศสถานการณ์ฉุกเฉิน และคําสั่งจังหวัดนครราชสีมาที่ 7916/2564 ซึ่งห้ามจัดกิจกรรมรวมกลุ่มมากกว่า 5 คน โดยไม่ได้รับอนุญาต ต่อมาเบนจาให้การปฏิเสธ และขอให้การในชั้นศาลเท่านั้น ซึ่งทางตำรวจได้ส่งเอกสารไปให้เบนจาเซ็น รวมทั้งพิมพ์ลายนิ้วมือในห้องคุมขัง ภายใต้การควบคุมดูแลของเจ้าหน้าที่กรมราชทัณฑ์ อ่านข่าวนี้ฉบับเต็มในเว็บไซต์ศูนย์ทนายความเพื่อสิทธิมนุษยชน สรุปสถิติผู้ถูกจับ/ถูกควบคุมตัวจากการชุมนุมและกิจกรรมทางการเมือง ตั้งแต่ ส.ค.-30 ต.ค. 2564 ศูนย์ทนายความเพื่อสิทธิมนุษยชน ระบุว่าตั้งแต่ต้นเดือน ส.ค. 2564 เป็นต้นมา การชุมนุมเรียกร้องให้ พล.อ.ประยุทธ์ จันทร์โอชา ลาออกจากตำแหน่งนายกรัฐมนตรี ยังเป็นไปอย่างไม่ลดละ ผสมกันระหว่างคลื่นการชุมนุมบนท้องถนน การแสดงงานศิลปะและกีฬา และการจัดกิจกรรม Car Mob กระทั่งกลางเดือนสิงหาคมที่มีการรวมตัวกันอย่างหลวมๆ ของเยาวชนในนาม “กลุ่มทะลุแก๊ซ” ที่ดินแดง ภาพการรวมตัวกันเพื่อส่งเสียงตามข้อเรียกร้องของเยาวชน สลับกับการจำกัดและปราบปรามการชุมนุมของเจ้าหน้าที่ควบคุมฝูงชนที่เข้มข้นขึ้นเรื่อยๆ การปะทะของเจ้าหน้าที่กับเยาวชนที่ดินแดงและตามสถานที่นัดพบใหม่กลางกรุง ตามด้วยข้อเท็จจริงเชิงประจักษ์ถึงการจับกุมและการควบคุมตัวในที่เกิดเหตุและตามจับหลังเกิดเหตุเกิดขึ้นอย่างต่อเนื่องเกือบทุกคืน ตั้งแต่เดือน ส.ค.-30 ต.ค. 2564 ศูนย์ทนายความเพื่อสิทธิมนุษยชนรวบรวมสถิติผู้ถูกจับ/ถูกควบคุมตัวจากการชุมนุมและกิจกรรมทางการเมือง เท่าที่ทราบข้อมูล มีรวมกันไม่น้อยกว่า 753 ราย (ตัวเลขนี้โดยไม่ได้แยกบุคคลที่ถูกจับซ้ำออก บางรายถูกจับกุมมากกว่า 1 ครั้ง) แบ่งเป็นผู้ใหญ่อย่างน้อย 531 ราย, เยาวชนอายุ 15-18 ปี อย่างน้อย 176 ราย, เด็กอายุต่ำกว่า 15 ปี อย่างน้อย 46 ราย และมีประชาชนผู้ได้รับบาดเจ็บจากสถานการณ์ชุมนุมไม่น้อยกว่า 226 ราย - ส.ค. มีผู้ถูกจับจากการชุมนุมรวมอย่างน้อย 306 ราย แบ่งเป็นเยาวชนอายุ 15-18 ปี อย่างน้อย 68 ราย, เด็กอายุต่ำกว่า 15 ปี อย่างน้อย 15 ราย และมีผู้บาดเจ็บไม่น้อยกว่า 115 ราย - ก.ย. มีผู้ถูกจับจากการชุมนุมรวมอย่างน้อย 292 ราย แบ่งเป็นเยาวชนอายุ 15-18 ปี อย่างน้อย 74 ราย, เด็กอายุต่ำกว่า 15 ปี อย่างน้อย 19 ราย และมีผู้บาดเจ็บไม่น้อยกว่า 107 ราย- วันที่ 1-30 ต.ค. มีผู้ถูกจับจากการชุมนุมรวมอย่างน้อยแล้ว 155 ราย แบ่งเป็นเยาวชนอายุ 15-18 ปี อย่างน้อย 34 ราย, เด็กอายุต่ำกว่า 15 ปี อย่างน้อย 12 ราย และมีผู้บาดเจ็บไม่น้อยกว่า 4 ราย ทั้งนี้ตัวเลขสถิติดังกล่าว ไม่ใช่ตัวเลขผู้ถูกดำเนินคดีทั้งหมด โดยมีประชาชนและผู้ชุมนุมที่ถูกจับกุมและเจ้าหน้าที่ได้ปล่อยตัวกลับ โดยไม่มีการแจ้งข้อกล่าวหารวมอยู่ด้วย ดูรายละเอียดทั้งหมดในเว็บไซต์ศูนย์ทนายความเพื่อสิทธิมนุษยชน ข่าวการเมืองสิทธิมนุษยชนโคราษฎร์ปฏิวัติศูนย์ทนายความเพื่อสิทธิมนุษยชนกระบวนการยุติธรรมเบนจา อะปัญติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/V1iLJ3sOrHU/95717,2021_10_31
มวลชนร่วมฌาปนกิจศพเยาวชน 15 ปี ด้านแม่เรียกร้อง ตร.เร่งทำคดีให้กระจ่าง,"Submitted on Sun, 2021-10-31 13:54มวลชนร่วมฌาปนกิจศพ 'วาฤทธิ์ สมน้อย' เยาวชนอายุ 15 ปี ที่ถูกยิงกระสุนฝังคอ หน้า สน.ดินแดง ด้านแม่ของ 'วาฤทธิ์' เรียกร้องตำรวจเร่งทำคดีให้กระจ่างและยุติธรรม 31 ต.ค. 2564 Voice online รายงานว่าเมื่อเวลา 09.30 น. ที่ วัดน้อยสุวรรณาราม จังหวัดสมุทรปราการ ประชาชนจำนวนหนึ่งรวมถึงมี นายแพทย์ทศพร เสรีรักษ์ สมาชิกพรรคเพื่อไทย, วุฒินันท์ บุญชู ส.ส.พรรคก้าวไกล, ปิยรัฐ จงเทพ หรือ โตโต้ แกนนำกลุ่ม wevo' และ สิรวิชญ์ เสรีธิวัฒน์ หรือ จ่านิว เดินทางมาร่วมงานฌาปนกิจศพ 'วาฤทธิ์ สมน้อย' เยาวชนอายุ 15 ปีที่เสียชีวิตจากการถูกยิงในการชุมนุมวันที่ 16 ส.ค. 2564 โดยมี พ.ต.อ.ทวี สอดส่อง เป็นประธานในพิธี สำนักข่าวราษฎร รายงานว่าด้านนางนิภาพร สมน้อย มารดาของวาฤทธิ์ เปิดเผยกับสื่อมวลชนว่า สิ่งแรกที่อยากจะทำหลังจากลูกชายเสียชีวิตคือ อยากทราบขั้นตอนการดำเนินงานของเจ้าหน้าที่ ว่าเมื่อได้รับหัวกระสุนมาแล้ว จะหาคนยิงลูกชายตนเองได้หรือไม่ เพราะเท่าที่ทราบผู้ต้องหาให้การภาคเสธ ว่าไม่ได้เป็นคนยิง เพราะฉะนั้นเจ้าหน้าที่ก็ต้องเสาะหาข้อเท็จจริงให้กระจ่างมากที่สุดลูกชายตนเองได้เสียชีวิตลงแล้ว ตนไม่เหลืออะไรแล้ว ตนอยากให้เรื่องที่เกิดขึ้นเป็นธรรมกับน้องซึ่งกรณีของลูกชายตนเองเป็นกรณีที่รุนแรงมากและทรมาณมากที่สุด แม่หวังว่าจะยังมีสิ่งที่ครอบครัวได้รับกลับมาบ้าง ซึ่งทางครอบครัวได้มีหลักฐานในเรื่องของวิถีกระสุนคลิปวีดีโอและหัวกระสุน ฝากเจ้าหน้าที่ตำรวจดำเนินการให้โปร่งใสและเป็นธรรมกับครอบครัวเราด้วย ""ในระยะเวลาประมาณ 2 เดือนกว่าสังคมเต็มด้วยการตั้งคำถามอย่างคลุมเครือว่าทำไมคดีลูกชายตนเองถึงเงียบ แม่ก็ไม่ได้รับแจ้งจากตำรวจว่าจับคนร้ายได้แล้วและจะเป็นอย่างไรต่อ ตนอยากให้หน่วยงานกลางเข้ามามีส่วนร่วมได้ ตนเชื่อใจในตำรวจระดับหนึ่ง เชื่อว่าจะมีความยุติธรรมในประเทศ แต่เรื่องเกิดมา 2 เดือนกว่า แต่ยังไม่มีความคืบหน้าทางคดีว่าจะอย่างไรต่อ"" นางนิภาพร กล่าวทิ้งท้าย สำหรับเหตุการณ์เกิดขึ้นเมื่อวันที่ 16 ส.ค. 2564 ขณะที่มีการชุมนุมบริเวณด้านหน้า สน.ดินแดง เวลาประมาณ 21.00 น. อาสาสมัครร่วมกตัญญูได้ขับรถผ่านบริเวณ สน.ดินแดง พบกลุ่มผู้ชุมนุมเรียกขอความช่วยเหลือผู้บาดเจ็บ เบื้องต้นทราบว่าเป็นชายอายุไม่เกิน 20 ปี มีแผลบริเวณคอ หมดสติหยุดหายใจ สำหรับวาฤทธิ์ รักษาตัวอยู่ในอาการโคม่ามาโดยตลอด เนื่องจากมีกระสุนฝั่งอยู่บริเวณก้านสมอง และกระดูกต้นคอซีกที่ 1 และ 2 แตก จนกระทั่งเสียชีวิตในเวลาต่อมา ที่มาภาพปกสำนักข่าวราษฎร ข่าวการเมืองสิทธิมนุษยชนวาฤทธิ์ สมน้อยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/zJsX2CI_ekw/95718,2021_10_31
'เพื่อไทย' แนะใช้ศักยภาพ รพ.สต.ช่วยกระจายฉีดวัคซีนให้นักเรียน,"Submitted on Sun, 2021-10-31 14:36'เพื่อไทย' แนะใช้ศักยภาพ รพ.สต.ช่วยกระจายฉีดวัคซีนให้นักเรียน - จี้รัฐเร่งเยียวยาเกษตรกรผู้ปลูกข้าว บรรเทาความเดือดร้อน หลังหนี้ครัวเรือนพุ่งขึ้นไม่หยุด - ย้ำเปิดวิสัยทัศน์พรรคไม่ขายฝัน เหตุเด็กไทยสะท้อนปัญหาการศึกษาและประชาธิปไตยสุดล้มเหลว 31 ต.ค. 2564 ที่พรรคเพื่อไทย นายจิรพงษ์ ทรงวัชราภรณ์ ส.ส.นนทบุรี พรรคเพื่อไทย กล่าวว่า วันที่ 1 พ.ย. 2564 ประเทศไทยจะเริ่มเปิดประเทศ แต่ความหวังของนักเรียน นักศึกษา ในการกลับเข้าเรียนยังสถานศึกษายังคงริบหรี่อยู่ เนื่องจากหลักเกณฑ์การเปิดโรงเรียน ซึ่งมีข้อบังคับทั้งหมด 9 หน้า มีความยากลำบากที่ผู้อำนวยการโรงเรียนจะปฏิบัติตามได้ ซึ่งทางกระทรวงศึกษาไม่ได้เป็นผู้ออกระเบียบแต่เป็น ศบค. ส่วนการฉีดวัคซีนป้องกันโควิดให้กับนักเรียน ยกตัวอย่างจ.นนทบุรี กำหนดให้ไปฉีดวัคซีนที่เมืองทองธานี ทำให้ต้องเสียค่าใช้จ่ายเดินทางเองทั้งหมดทั้งที่ผู้ปกครองบางคนก็ไม่มีความพร้อมเรื่องนี้ ตนอยากถามว่าเหตุใดไม่ใช้ศักยภาพของโรงพยาบาลส่งเสริมสุขภาพตำบล (รพ.สต.) ไปฉีดให้เด็กตามโรงเรียนต่าง ๆ ตนสงสัย ศบค.ทำไมไม่คลายอำนาจให้นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข ช่วยน.ส.ตรีนุช เทียนทอง รัฐมนตรีว่าการกระทรวงศึกษาธิการ หรือว่านายอนุทิน เป็นแคนดิเดต นายกรัฐมนตรีแข่งพล.ประยุทธ์ จันทร์โอชา จึงไม่ยอมให้เขาทำงาน รวบอำนาจอยู่แบบนี้ ความหวังของเด็กนักเรียนจะทำอย่างไร ดังนั้น ควรคายอำนาจออกมาอย่ารวบไว้คนเดียว ประชาชนเป็นผู้ตัดสินใจอยู่แล้วว่าจะให้ใครเป็นนายกรัฐมนตรีสมัยหน้า จี้รัฐเร่งเยียวยาเกษตรกรผู้ปลูกข้าว บรรเทาความเดือดร้อน หลังหนี้ครัวเรือนพุ่งขึ้นไม่หยุด นายยุทธพงศ์ จรัสเสถียร ส.ส.มหาสารคาม และรองหัวหน้าพรรคเพื่อไทย แถลงว่าจากการที่พรรเพื่อไทย ไปประชุมใหญ่สามัญประจำปีที่จ.ขอนแก่น และส.ส.ก็ได้ลงพื้นที่พบว่าขณะนี้เกิดปัญหาสำคัญกับเกษตกรในภาคอีสานและภาคอื่นๆทั่วประเทศ คือหนี้สินภาคครัวเรือนที่เพิ่มสูงขึ้นเป็นประวัติการณ์ เริ่มจากสภาวะเศรษฐกิจตั้งแต่ปี 2563 เกิดโควิดระลอกที่หนึ่ง รัฐบาลก็ให้เงินช่วยเหลือประชาชนครอบครัวละ 5 พันบาท เป็นเวลา 3 เดือน ต่อมาปีนี้เกิดโควิดรอบสาม เมื่อเมษายน มีการปิดแคมป์คนงาน ปิดร้านอาหาร ปิดโรงงาน คนต่างจังหวัดที่เคยทำงานในกิจการต่างๆทยอยกลับต่างจังหวัด และก่อนเดือนกันยายน เกิดสภาวะฝนแล้ง พอปลาย ก.ย.-ต.ค. เกิดอุทกภัยทั่วประเทศ จะเห็นว่าคนไทยหนี้ท่วมไปหมด เพราะเกิดจากภาวะทางเศรษฐกิจ นายยุทธพงศ์ กล่าวต่อว่า นับตั้งแต่การระบาดของโควิด หนี้ครัวเรือนเพิ่มสูงโดยเพิ่มจาก 80 เปอร์เซ็นต์ของจีดีพี ณ สิ้นปี 2562 ไปเป็น 90.5 เปอร์เซ็นต์ ของจีดีพี ณ ไตรมาส 1/2564 คาดการณ์ว่าระดับหนี้ครัวเรือนของไทยอาจจะเพิ่มไปถึง 93 เปอร์เซ็นต์ของจีดีพีในสิ้นปีนี้ โดยปริมาณหนี้ครัวเรือนของไทยต่อจีดีพี ที่เพิ่มขึ้นอย่างรวดเร็วในช่วงวิกฤตนี้เกิดจากความจำเป็นในการก่อหนี้เพิ่มเนื่องจากมีสภาพคล่องในครัวเรือนไม่เพียงพอกับรายจ่าย หลังจากที่ไม่สามารถประกอบอาชีพได้ตามปกติ ในช่วงล็อกดาวน์ การถูกปรับลดเงินเดือนลงบางส่วน และการถกเลิกจ้างงาน ตัวย่างเช่น ในช่วงบุญกฐิน ประชาชนไม่มีเงินจะทำบุญกองกฐิน เห็นได้ถึงภาวะหนี้ครัวเรือนที่เพิ่มสูงขึ้น นายยุทธพงศ์ กล่าวต่อว่าวันนี้ประชาชนที่เป็นเกษตรกรในภาคอีสาน พบปัญหาเร่งด่วนคือ ราคาข้าวใหม่ หรือข้าวหอมมะลิ ตกต่ำเหลือกิโลกรัมละ 6 บาท ในขณะที่ปุ๋ยเคมี ราคาสูงถึงกระสอบละ 950 บาท ราคารถเกี่ยวข้าวไร่ละ 600 บาท เนื่องจากราคาน้ำมันดีเซลในต่างจังหวัดลิตรละ 32 บาท ดังนั้น สิ่งที่ตนในฐานะที่เป็นส.ส.ในภาคอีสาน อยากเรียกร้องให้รัฐบาลเร่งดำเนินการเยียวยาช่วยเหลือเกตรกรในฤดูกาลเพาะปลูกปี 2564/2565 ซึ่งคณะรัฐมนตรี (ครม.) ได้อนุมัติเงินเมื่อวันที่ 25 ต.ค. ที่ผ่านมาจำนวน 2.7 หมื่นล้านบาทเป็นโครงการประกันรายได้เกษตรกรผู้ปลูกข้าวปี 2564/2564 เป็นข้าว 5 ชนิดนั้นขอให้รัฐบาลเร่งรัดส่งเงินเยียวยาช่วยเหลือเป็นการด่วน เพราะเกตรกรหนี้สินเพิ่มขึ้น รายได้ไม่พอรายจ่าย จับตาสมัยประชุมฯ อันตราย ห่วงองค์ประชุมไม่ครบ เหตุขัดแย้งภายใน พปชร. นายยุทธพงศ์ กล่าวอีกว่าตั้งแต่วันที่ 1 พ.ย. จะมีการเปิดสมัยประชุมสภา โดยนายชวนหลีกภัย ประธานสภาผู้แทนราษฎร ได้นัดประชุมสภาฯวันที่ 3-5 พ.ย. โดยประธานฯมีดำหริว่าในสมัยประชุมนี้ จะพยายามให้มีการออกกฏหมายให้ได้มากที่สุด ขณะเดียวกัน นพ.ชลน่าน ศรีแก้ว ส.ส.น่าน ในฐานะหัวหน้าพรรคเพื่อไทย นัดประชุม ส.ส.พรรคเพื่อไทย ในวันที่ 2 พ.ย. เวลา 15.00 น. เนื่องจากพรรคเพื่อไทยมีความเป็นห่วงในเรื่ององค์ประชุมสภาฯจะครบหรือไม่ จึงต้องหารือกันว่าส.ส.พรรคเพื่อไทยต้องเข้าประชุมให้มากที่สุดเพื่อให้องค์ประชุมครบ นายยุทธพงศ์ กล่าวว่าขณะนี้จะเห็นว่าในทางการเมืองสมัยประชุมนี้เรียกว่าอันตรายมาก เพราะในพรรคพลังประชารัฐ ซึ่งเป็นพรรคแกนนำรัฐบาลก็มีความขัดแย้งกัน โดยมีความขัดแย้งกันในส.ส.กลุ่มของร.อ.ธรรมนัส พรหมเผ่า ส.ส.พะเยาในฐานะเลขาธิการพรรคพลังประชารัฐ กับรัฐบาล แสดงให้เห็นว่าเสถียรภาพรัฐบาลอาจจะไม่มั่นคง แม้จะยังไม่มีกฎหมายการเงินเข้าสภาฯ ในช่วงนี้ก็ตาม แต่กฎหมายต่างๆก็ต้องใช้องค์ประชุมของส.ส.อาจจะเป็นเหตุให้สภาล่มเพราะองค์ประชุมไม่ครบเกิดขึ้นในสมัยประชุมนี้ได้ ขณะเดียวกันในสมัยประชุมนี้ยังมีกฎหมายสำคัญเข้าสู่การพิจารณาด้วยโดยเฉพาะ พ.ร.บ.ประกอบรัฐธรรมนูญว่าการการเลือกตั้งส.ส.และพ.ร.บ.ประกอบรัฐธรรมนูญว่าด้วยพรรคการเมือง ดังนั้น ต้องจับตาดูเพราะสมัยประชุมนี้มีความสำคัญมากโดยเฉพาะเรื่องขององค์ประะชุม เพราะเมื่อสมัยประชุมที่แล้วก่อนปิดสมัยประชุมสภาฯก็ล่ม ย้ำเปิดวิสัยทัศน์พรรคเพื่อไทยไม่ขายฝัน เหตุเด็กไทยสะท้อนปัญหาการศึกษาและประชาธิปไตยสุดล้มเหลว ด้านนางสาวอรุณี กาสยานนท์ รองเลขาธิการพรรคเพื่อไทย กล่าวว่าหลังจากพรรคเพื่อไทยจัดการประชุมใหญ่สามัญประจำปี 2564 เมื่อวันที่ 28 ต.ค. 2564 ที่ผ่านมาที่จังหวัดขอนแก่นพบว่า กระแสตอบรับดีมาก เนื่องจากพรรคเพื่อไทยได้แสดงให้เห็นถึงความพร้อม วิสัยทัศน์ และประสบการณ์ที่พร้อมจะต่อยอดสู่ความสำเร็จทันทีถ้ามีการเลือกตั้ง เป็นอีกครั้งที่พิสูจน์ว่าเหตุใดประชาชนจึงเลือกพรรคเพื่อไทยจนเป็นพรรคที่ชนะการเลือกตั้งอันดับหนึ่งทุกครั้ง ซึ่งถือเป็นกระบวนการส่วนหนึ่งของพรรคเพื่อไทยในการ“ดิสรัปต์”เพื่อสร้างสรรค์นโยบายที่ตอบโจทย์ความต้องการของพี่น้องประชาชนเพราะทุกๆนโยบายและแนวคิดพรรคเพื่อไทยสะท้อนมาจากปัญหาที่แท้จริง หลากหลายรูปแบบ ซึ่งหนึ่งในนั้นคือการเปิดให้เด็กและเยาวชนประกวดเรียงความและภาพวาดในการประชุมใหญ่สามัญประจำปีที่ผ่านมา พบว่า ในสภาวะวิกฤตโรคระบาดโควิด-19 ผู้ปกครองเด็กและเยาวชนต้องแบกรับภาระการเรียนออนไลน์ตลอด 2 ปีเต็ม โดยที่รัฐบาลไม่คิดแก้ไขชดเชย เยียวยาความเหลื่อมล้ำทางการศึกษาที่เกิดขึ้น จนทำให้เด็กๆต้องหลุดจากระบบการศึกษาจำนวนมาก กว่า 1.8 ล้านคน นางสาวอรุณี กล่าวต่ออีกว่า เด็กและเยาวชน ที่ถ่ายทอดออกมาเป็นผลงานวาดภาพและเรียงความที่พรรคเพื่อไทยได้ร่วมกับสมาคมครูสตรีพิษณุโลกและเครือข่ายองค์กรวิชาชีพครู ซึ่งจัดกิจกรรมประกวดภาพวาดและเรียงความในหัวข้อ ‘พรุ่งนี้เพื่อเด็กไทย เพื่อชีวิตใหม่ของประชาชน’ มีผลงานที่ส่งเข้าประกวดร่วม 100 ผลงานและนำมาจัดแสดงในส่วนนิทรรศการการประชุมใหญ่สามัญประจำปีด้วย โดยผลงานในกลุ่มภาพวาด เยาวชนได้วาดภาพอนุสาวรีย์ประชาธิปไตย นกพิราบ รถไฟความเร็วสูง เป็นส่วนประกอบหลักในภาพวาดหลายชิ้นงาน ขณะที่เรียงความ เนื้อหาส่วนใหญ่กล่าวถึงโอกาสของวันนี้ที่ขาดหายไปจากการระบาดของโควิด-19 ที่ ยืดเยื้อยาวนานจนทำให้จำเป็นต้องเรียนออนไลน์ จนมีเพื่อนบางคนต้องออกจากระบบการศึกษาไป เป็นต้น ดังนั้นจากภาพและตัวอักษรที่สะท้อนผ่านงานศิลปะดังกล่าว ล้วนเป็นโอกาสที่ขาดหายไปในช่วงเกือบ 2 ปี ที่รัฐบาลพลเอกประยุทธ์ไม่เคยคิดแก้ไขปัญหา แต่พรรคเพื่อไทยเราตระหนักถึงปัญหาจนนำไปสู่แนวคิด “ธนาคารหน่วยกิตเพื่อการเรียนรู้ตลอดชีวิต” (Academic Credit Bank : ACB) ที่จะช่วยแก้ไขและตอบโจทย์ชีวิตวิถีใหม่ (new mormal) การศึกษาไทยได้อย่างแท้จริง “ในวิกฤตที่หนักหนา เราต้องการคนที่พร้อมและทำได้จริง ถ้าพรรคการเมืองทุกพรรคต้องการทำเพื่อพี่น้องประชาชนจริงๆ ถึงเวลาแล้วหรือยัง วันนี้ควรคืนอำนาจให้ประชาชนตัดสินอนาคตของตนเอง มุ่งสู่การเมืองใหม่แข่งขันสร้างสรรค์กันที่นโยบายและแผนงาน มากกว่าสร้างความกลัวและวาทกรรมทำลายที่ทำให้ไทยหยุดชะงักนานเกือบ 10 ปี” นางสาวอรุณีกล่าว ที่มาเรียบเรียงจากมติชนออนไลน์ [1] [2] [3] เว็บไซต์พรรคเพื่อไทย [1] ข่าวการเมืองพรรคเพื่อไทยจิรพงษ์ ทรงวัชราภรณ์ยุทธพงศ์ จรัสเสถียรอรุณี กาสยานนท์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/qsi9F2KrVQ8/95719,2021_10_31
กกต.แจ้ง อสม.ที่ลงสมัคร อบต.ทั่วประเทศ ให้หยุดปฏิบัติหน้าที่ช่วย COVID-19,"Submitted on Sun, 2021-10-31 14:54กกต.แจ้ง อสม.ที่ลงสมัคร อบต.ทั่วประเทศ ให้หยุดปฏิบัติหน้าที่ช่วย COVID-19 ด้านประธานชมรม อสม. เรียกร้องทบทวนคำสั่ง ชี้จำกัดสิทธิ มีผลเสียต่อประชาชน เมื่อวันที่ 28 ต.ค. 2564 ที่ผ่านมา พ.ต.อ.จรุงวิทย์ ภุมมา เลขาธิการคณะกรรมการการเลือกตั้ง (กกต.) ได้ออกหนังสือด่วนที่สุดไปถึง ปลัดกระทรวงสาธารณสุข เรื่อง ขอความร่วมมือให้อาสาสมัครสาธารณสุขประจำหมู่บ้าน (อสม.) ที่สมัครรับเลือกตั้งเป็นสมาชิกสภาองค์การบริหารส่วนตำบล หรือ นายกองค์การบริหารส่วนตำบล หรือ ผู้ช่วยหาเสียงผู้สมัครรับเลือกตั้ง “ให้งดปฎิบัติหน้าที่” โดยอ้างถึงมติ ครม.เห็นชอบให้มีการเลือกตั้งสมาชิกสภาท้องถิ่นและผู้ช่วยบริหารท้องถิ่นขององค์กรบริหารส่วนตำบลและ คณะกรรมการการเลือกตั้งโดยผู้อำนวยการการเลือกตั้งประจำองค์การบริหารส่วนตำบลได้ประกาศให้มีการเลือกตั้งสมาชิกองค์ดารบริหารส่วนตำบลและนายกองค์การบริหารส่วนตำบลในวันอาทิตย์ที่ 28 พ.ย. นี้ปรากฏได้มีอาสาสมัคร อสม.สมัครรับเลือกตั้งเป็นสมาชิกหรือนายกหรือเป็นผู้ช่วยหาเสียงผู้สมัครรับเลือกตั้ง ขณะที่ อสม.เองก็มีบทบาทหน้าที่และความรับผิดชอบเกี่ยวกับการป้องกันและควบคุมการแพร่ระบาดของโควิด-19 และหน้าที่อื่น ๆ ตามที่ได้รับมอบหมายตามระเบียบของกระทรวงสาธารณสุขว่าด้วยอาสาสมัครสาธาณสุขประจำหมู่บ้าน พ.ศ 2554 ส่งผลให้การปฏิบัติหน้าที่ของ อสม.มีความ “ใกล้ชิด” กับผู้มีสิทธิเลือกตั้ง ซึ่งอาจส่งผลให้การเลือกตั้งไม่เป็นไปโดยสุจริตและเที่ยงธรรมได้ ดังนั้น คณะกรรมการการเลือกตั้ง จึงขอความร่วมมือแจ้งส่วนงานที่เกี่ยวข้องได้ขอให้ อสม.ผู้ที่สมัครรับเลือกตั้งและผู้ช่วยหาเสียงเลือกตั้งให้ “งดปฏิบัติหน้าที่” จนกว่าการเลือกตั้งจะแล้วเสร็จ ประธานชมรม อสม. เรียกร้องทบทวนคำสั่ง ชี้จำกัดสิทธิ มีผลเสียต่อประชาชน ต่อมา มติชนออนไลน์ รายงานเมื่อวันที่ 30 ต.ค. 2564 ว่านายจํารัส คํารอค ประธานชมรมอาสาสมัครสาธารณสุขประจําหมู่บ้านแห่งประเทศไทย ทำหนังสือถึงเลขาธิการคณะกรรมการการเลือกตั้ง ให้ทบทวนหนังสือคําสั่งให้อาสาสมัครสาธารณสุขประจําหมู่บ้าน (อสม.)งดปฏิบัติ หน้าที่ โดยมีเนื้อหา ตามหนังสือด่วนที่สุดเลขที่ ลต 0017/11355 เรื่องขอความร่วมมือให้อาสาสมัครสาธารณสุข ประจําหมู่บ้าน (อสม.) ที่สมัครรับเลือกตั้งเป็นสมาชิกสภาองค์การบริหารส่วนตําบลหรือ นายกองค์การบริหารส่วนตําบล หรือ ผู้ช่วยหาเสียงผู้สมัครรับเลือกตั้ง งดปฏิบัติหน้าที่ นั้น กระผมและคณะกรรมการชมรมอาสาสมัครสาธารณสุขประจําหมู่บ้าน แห่งประเทศไทย มีความเห็นร่วมกันว่า เป็นการจํากัดสิทธิของอาสาสมัครสาธารณสุขประจําหมู่บ้าน (อสม.) และจะมีผลเสียกับประชาชนที่ อส ม.ดูแลอยู่ พวกเราเป็นแค่ประชาชนที่มีจิตอาสา มีความมุ่งมั่นในการดูแลคนในชุมชนให้มีคุณภาพชีวิตที่ดี มีหน้าที่ที่จะต้อง ดูแลสุขภาพของคนในชุมชน โดยเฉพาะอย่างยิ่งครัวเรือนที่รับผิดชอบ 10-15 หลังคาเรือนต่อ อสม.1 คน หากไม่ปฏิบัติ หน้าที่อาจเกิดความลําบากหรือผลกระทบ เสียหายขึ้นกับประชาชนโดยเฉพาะผู้ป่วย ผู้สูงอายุบางราย อสม.ต้องทําแผล ตรวจวัดเบาหวาน ความดัน รับยาให้ งาน อสม.ส่วนใหญ่เน้นในเรื่องการดูแล ส่งเสริมสุขภาพของประชาชน จึงไม่เห็นว่าเป็น อุปสรรคในการลงสมัครรับเลือกตั้ง หรือหากคู่แข่งทางการเมืองเห็นว่าเป็นการเอาเปรียบ พวกเราทราบดีว่า ตามที่ กกต. ได้ ตีความว่า อสม. ไม่ใช่คนของรัฐ จึงมีสิทธิที่จะลงสมัครรับเลือกตั้งใดๆ ได้โดยไม่นําองค์กร อสม.หรือสัญลักษณ์ อสม. ไปกล่าว อ้างหรือใช้สนับสนุนในการหาเสียง ซึ่ง อสม.ทุกคนทราบดี และปฏิบัติตาม แต่ความเป็นอาสาสมัคร ไม่สามารถถอดออกจาก ตัวตนของ อสม.ได้ มันฝังอยู่ในจิตวิญญาณของพวกเรา คนในพื้นที่ส่วนใหญ่ก็จะรู้อยู่แล้วว่า ใครเป็น อสม.หากคิดว่า ประชาชนเห็นคนที่ทําดีแล้วจะเลือกคนที่เป็นตัวแทนของพวกเขา คงไม่ผิด แต่หากผู้ที่เป็นคู่แข่งต้องการชนะก็ต้องแข่งขันกัน สร้างประโยชน์และทําคุณงามความดี สุดท้ายประชาชนก็จะได้คนที่ดีที่สุด ให้เป็นตัวแทนทางการเมืองของพวกเขา คณะกรรมการชมรมอาสาสมัครสาธารณสุขประจําหมู่บ้านแห่งประเทศไทย จึงมีมติให้ขอ ความอนุเคราะห์มายังท่านเพื่อโปรดพิจารณาทบทวนและยกเลิกคําสั่งดังกล่าว จักเป็นพระคุณยิ่ง ข่าวการเมืองสังคมคุณภาพชีวิตเลือกตั้งท้องถิ่นกกต.อบต.อสม.เลือกตั้ง อบต.ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/VuHLJYy7Lm4/95720,2021_10_31
กวีประชาไท: สายลมนวมทอง ไพรวัลย์,"Submitted on Sun, 2021-10-31 15:05เดือนวาด พิมวนา แม้ในรัฐประหารกาลต่อมาแท็กซี่คันหนึ่งยังคงขับชนรถถังทุกคัน! ราษฎรนาม “นวมทอง ไพรวัลย์”ขณะจิตสุดท้ายเปล่งประกาย - ก่อสายลมปณิธาน“ไม่ต้องการเห็นรัฐประหารเกิดขึ้นอีก” วงจรอุบาทว์ยังคงอุบัติประเทศล้มครืนโดยแรงฉุดของประยุทธ์ จันทร์โอชาเต็มแรงเหยียบของรถถังชังประชาธิปไตย ลมสายหนึ่งซึ่งเราดื่มด่ำและนำชุบชูใจพุ่งปะทะรถถังครั้งแล้วครั้งเล่า อย่างลึกซึ้งไม่พรึงพรั่นณ วันที่ 22 พฤษภาคม 2557 นวมทอง ไพรวัลย์ หาใช่สัญญะทางประวัติศาสตร์หากคือสัญญาในปัจจุบันอันจักยึดถือซื่อตรงตลอดชีวิตความเป็นพลเมืองของเรา เพื่อยืนยันว่าอนาคต อาจใกล้ แม้ไกลหัวใจของเราไม่เบี่ยงเบนจากเป้าหมายหัวใจของเราคือพวงมาลัย จิตวิญญาณของเราคือแท็กซี่เสรีภาพ บทความการเมืองวัฒนธรรมกวีประชาไทเดือนวาด พิมวนานวมทอง ไพรวัลย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/F4HltjtcF1c/95722,2021_10_31
กวีประชาไท: บริหารปานควาย เรียกร้องไม่ได้ ออกไป!,"Submitted on Sun, 2021-10-31 15:05สันดุสิทธิ์ ประเสริฐสังข์ เมืองยังหม่นหนทางจะย่างเหยียบภัยเงียบพลุกพล่านทุกย่านถิ่นคนอด คนตาย ไม่มีกินแผ่นดินสิ้นไร้ร่ำไห้ทุกข์ คนยิ่งใหญ่!...ใครว่า? หน้าเหงียมเหงียมไม่รู้เจียมผยองใจเรียกความสุขขันขำนำทางย่างยุคแหม...รีบลุกปลุกฟื้นคืนรายรับ ที่เสียไปไร้ค่ากู้มาใหม่ให้คนใช้--คนยังชัง ทั้งจ่ายจับสูญกี่ศพทบท่าวร้าวเหลือนับเปลี่ยนปรับกับค่าราคาคน ถือปืนยืนต้อนรับชาวต่างชาติประกาศตนยืนอย่างขื่นข้นเขาไม่เอาหน้าด้านต้านหน้าทนหวังจะปล้นคนชาติอื่นกี่หมื่นล้าน? ปล้นชาติกับมือยื้อตำแหน่งอำนาจโอ่งแอ่งแห่งวิตถารชั่วนักชักขังอหังการสวาปามข้ามผ่านมานานพอ ยังไม่หยุดแต่สุดทางจะย่างอีกไร้ปีกแต่มีลิ้นเลียตีนหนอเกลียดทุกหัวระแหงแช่งหักคอชาตินี้ขอต่อต้านมารการเมือง จะเร่งเปิดเมืองข้าวพราวแม่น้ำเหมือนไม่รู้ก้าวย่ำแต่ทำเขื่องคิดว่าแสงทางออกของฝืดเคืองไม่รู้เรื่องห่าอะไร ไอ้ส้นตีน! เมืองยังหม่นคนหมางไร้ทางออกแต่อยากบอกออกไปไอ้ชาติหีนหวังเหลือเมื่ออยู่จะสู้ปีนกระชากซีนให้ออกจากเมืองไกร พี่ น้อง ไม่กลัวไอ้รั่วบ้าฉิบหายตายห่าน่าดีได้เราไม่เอา ออกไป! ออกไป!บริหารควายไถ โน่น! เทือกนา บทความการเมืองวัฒนธรรมกวีประชาไทสันดุสิทธิ์ ประเสริฐสังข์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/vnBku3Ztuj8/95721,2021_10_31
นักเศรษฐศาสตร์แนะปรับราคาขนส่งตามต้นทุนน้ำมันที่เพิ่มขึ้น ไม่ควรตรึงราคา 25 บาท/ลิตร,"Submitted on Sun, 2021-10-31 15:17อดีตกรรมการกำกับการบริหารหนี้สาธารณะ แนะควรเปิดให้มีการปรับราคาค่าขนส่งสินค้าได้ตามต้นทุนน้ำมันที่เพิ่มขึ้น คาดกระทบเงินเฟ้อไม่มากเพราะยังมีอุปทานส่วนเกินและสินค้าล้นคลังจำนวนมาก แต่ไม่ควรตรึงราคาน้ำมัน 25 บาทต่อลิตร เพราะจะสร้างภาระภาษีประชาชนในอนาคตและภาระทางการคลังมากเกินไป งบประมาณที่ต้องนำไปใช้ตรึงราคาน้ำมันนั้นให้นำจัดสวัสดิการเพิ่มเติมให้กับผู้ว่างงานและจัดทุนการศึกษาให้เด็กยากจนแทนจะดีกว่า ที่มาภาพประกอบ: สำนักข่าวกรมประชาสัมพันธ์ 31 ต.ค. 2564 รศ.ดร.อนุสรณ์ ธรรมใจ อดีตกรรมการนโยบายและกำกับการบริหารหนี้สาธารณะ กระทรวงการคลัง และอดีตรองอธิการบดีฝ่ายวิจัยและบริการวิชาการ ม.รังสิต เปิดเผยว่าหากสมาพันธ์การขนส่งทางบกแห่งประเทศไทยนัดหยุดงานจะทำให้เกิดการชะงักงันของระบบขนส่งและโลจีสติกส์ได้และอาจนำมาสู่ภาวะขาดแคลนสินค้าในบางพื้นที่ได้ และ อาจทำให้ภาคการผลิตบางส่วนสะดุดหากขาดแคลนวัตถุดิบ รัฐบาลไม่ควรปล่อยให้เกิดการนัดหยุดงานและควรนำข้อเรียกร้องของสมาพันธ์ฯ มาพิจารณาดู โดยตนเห็นว่า ควรเปิดให้มีการปรับราคาค่าขนส่งสินค้าได้ตามต้นทุนน้ำมันที่เพิ่มขึ้น คาดกระทบเงินเฟ้อไม่มากเพราะยังมีอุปทานส่วนเกินและสินค้าล้นคลังจำนวนมากๆ แต่ไม่ควรตรึงราคาน้ำมัน 25 บาทต่อลิตรเพราะจะสร้างภาระภาษีประชาชนในอนาคตและภาระทางการคลังมากเกินไป เงินงบประมาณที่ต้องนำไปใช้ตรึงราคาน้ำมันนั้นให้นำจัดสวัสดิการเพิ่มเติมให้กับผู้ว่างงานและจัดสรรเป็นทุนการศึกษาให้เด็กนักเรียนยากจนจะดีกว่า ประเทศไทยเป็นสังคมที่มีเหลื่อมล้ำสูงมาก มีคนจำนวนมากไม่มีหลักประกันในชีวิตและสวัสดิการเพื่อการดำรงชีพและไม่มีค่าใช้จ่ายเพื่อประคับประคองชีวิตและครอบครัวเมื่อประสบปัญหาวิกฤติเศรษฐกิจและการว่างงาน นอกจากนี้ สัดส่วนของหนี้ครัวเรือนเทียบกับจีดีพี เทียบกับรายได้ของแต่ละครัวเรือนก็อยู่ในระดับสูงติดอันดับต้นๆของโลก สังคมโดยรวมยังไม่มีการเตรียมรับมือความท้าทายจากผลกระทบของเทคโนโลยีอุบัติใหม่ (โดยเฉพาะเทคโนโลยีดิจิทัล) ต่อตลาดแรงงานและระบบเศรษฐกิจโดยรวมทั้งมิติผลิตภาพของแรงงานและทุน ความสามารถในการแข่งขันและมิติความเป็นธรรมทางเศรษฐกิจ นอกจากนี้ สังคมไทยยังก้าวสู่สังคมผู้สูงวัยในอัตราเร่งและประชากรผู้สูงวัยส่วนใหญ่ยังไม่มีสวัสดิการและมีเงินออมอยู่ในระดับต่ำไม่เพียงพอต่อการดำรงชีพอย่างมีคุณภาพ และ อาจมีความยากลำบากในการดำเนินชีวิตยาวนานขึ้นก่อนการสิ้นอายุขัย จากปัญหาต่างๆที่กล่าวมา มีความจำเป็นที่ต้องมีการจัดระบบสวัสดิการสามส่วนสำคัญเพิ่มเติมจากระบบสวัสดิการที่มีอยู่ คือ ระบบประกันรายได้มาตรฐานขั้นต่ ระบบสวัสดิการเด็กเล็กและสวัสดิการเรียนฟรี ระบบสวัสดิการบำนาญสำหรับผู้สูงวัย อย่างไรก็ตาม ประเทศไทยมีข้อจำกัดทางด้านฐานะทางการคลัง ข้อจำกัดภาระต่องบประมาณ ข้อจำกัดทางด้านรายได้ของรัฐบาล การจัดระบบสวัสดิการที่เหมาะสมและทำให้เกิดความยั่งยืนทางการเงินในระยะยาวจึงมีความสำคัญต่อการสร้างความมั่นคงต่อระบบสวัสดิการของสังคมไทยอย่างยั่งยืน ไม่ควรนำไปแทรกแซงราคาน้ำมันเพราะไม่มีทางที่จะเอาชนะกลไกตลาดได้ ควรเก็บงบไว้ดูแลสวัสดิการของประชาชนจะเกิดประโยชน์มากกว่าในระยะยาว โดยเฉพาะสวัสดิการดูแลเด็กเล็กและเรียนฟรีจะส่งผลบวกระยะยาว การเปิดประเทศจะทำให้กิจกรรมทางเศรษฐกิจต่างๆสองเดือนสุดท้ายของไทยกระเตื้องขึ้นชัดเจน อัตราการขยายตัวทางเศรษฐกิจน่าจะสูงสุดนับตั้งแต่มีการแพร่ระบาด covid-19 เมื่อต้นปีที่แล้ว รศ.ดร.อนุสรณ์ กล่าวทิ้งท้ายว่าถึงกรณีที่ประชุมกลุ่มประเทศ G-20 ซึ่งประกอบด้วยรัฐมนตรีคลังและผู้ว่าธนาคารกลางของประเทศมหาอำนาจทางเศรษฐกิจได้สนับสนุนให้มีการจัดเก็บภาษีนิติบุคคลขั้นต่ำ 15% รวมทั้งกฎเกณฑ์ใหม่ๆที่จะบังคับใช้เพื่อป้องกันการหลีกเลี่ยงภาษีของบรรษัทข้ามชาติและต้องการผลักดันกฎเกณฑ์เหล่านี้เป็นหลักเกณฑ์สากลใช้กับทุกประเทศ การเก็บภาษีนิติบุคคลขั้นต่ำ 15% ไม่กระทบต่อการเคลื่อนย้ายเงินทุนและการลงทุนในไทยมากนักเพราะไทยมีอัตราภาษีนิติบุคคลที่สูงกว่า 15% อยู่แล้ว เกณฑ์สากลในการเก็บภาษีนิติบุคคลขั้นต่ำ 15% จะช่วยลดความเหลื่อมล้ำในระบบทุนนิยมโลกาภิวัตน์ได้ระดับหนึ่งและอาจช่วยให้การจดทะเบียนธุรกิจในประเทศที่มีอัตราภาษีต่ำพิเศษและการเคลื่อนย้ายการลงทุนมายังประเทศภาษีต่ำลดลง ธุรกรรมการบันทึกบัญชีแบบ Transfer Pricing ของบรรดาบรรษัทข้ามชาติน่าจะลดลงอย่างมีนัยยสำคัญ บรรษัทข้ามชาติในไทยและอาเซียนมีการโยกย้ายการรายงานผลกำไรระหว่างบริษัทในเครือเพื่อหลีกเลี่ยงภาษีอย่างมีนัยสำคัญทั้งในทางสถิติและเชิงเศรษฐศาสตร์ นอกจากนี้ยังมีงานวิจัยของ Torslov, Wier and Zucman พบว่า บรรษัทข้ามชาติมีความสามารถในการโยกย้ายกำไรเพิ่มขึ้นอย่างชัดเจนในช่วงสองทศวรรษที่ผ่านมา วิธีที่นิยมใช้ คือ การกำหนดราคาการซื้อขายสินค้าระหว่างบริษัทในเครือ (Transfer Price) และ การกำหนดโครงสร้างทางการเงินของบริษัทพึ่งพาหนี้ในอัตราที่สูงกว่าความเป็นจำเป็น (Thin Capitalization) การหลบเลี่ยงภาษีระหว่างประเทศของบรรษัทข้ามชาติด้วยรายงานกำไรของตนในลักษณะที่สอดคล้องกับแรงจูงใจที่จะโยกย้ายกำไรไปที่ต่างขาติเพื่อหลีกเลี่ยงภาษี (Tax-motivated Profit Shifting) หรือไม่เมื่อมีการกำหนภาษีขั้นต่ำในระบบเศรษฐกิจโลกเป็นเรื่องที่ควรต้องสนใจศึกษาวิจัยกันต่อไป แต่ในการประเมินเบื้องต้น เงินลงทุนไหลออกจากประเทศสหรัฐอเมริกาและกลุ่มประเทศ G-7 น่าจะลดลง อย่างไรก็ตาม กระแสโลกาภิวัฒน์เปิดโอกาสให้การควบรวม การสร้างพันธมิตรทางธุรกิจของทุนยักษ์ใหญ่ข้ามชาติกับทุนขนาดใหญ่ชาติ สามารถผลิตสินค้าและบริการป้อนตลาดภายในและตลาดโลกได้ด้วยความได้เปรียบจากขนาดและเครือข่าย ต้นทุนการผลิตต่ำกว่า ทำให้เบียดพื้นที่การประกอบธุรกิจทุนขนาดกลางขนาดเล็ก โรงงานขนาดเล็กๆอาจเป็นหุ้นส่วนกับโรงงานข้ามชาติขนาดใหญ่ โดยผลิตชิ้นส่วนป้อนให้โรงงานข้ามชาติขนาดใหญ่ แต่ผลประโยชน์ส่วนใหญ่ยังตกอยู่กับบรรษัทข้ามชาติขนาดใหญ่อยู่ดี สภาวะตลาดที่มีโครงสร้างผูกขาดและมีการแบ่งปันผลประโยชน์ที่ไม่เป็นธรรมยังคงดำรงอยู่ต่อไป การเก็บภาษีขั้นต่ำ 15% ไม่ได้ช่วยอะไรมากนักในโครงสร้างเศรษฐกิจโลกดังกล่าว ข่าวเศรษฐกิจสังคมคุณภาพชีวิตขนส่งคมนาคมอนุสรณ์ ธรรมใจติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/s-nFnH8SRyg/95723,2021_10_31
"COVID-19: 31 ต.ค. 64 ไทยติดเชื้อเพิ่ม 8,859 ราย เสียชีวิต 47 ราย","Submitted on Sun, 2021-10-31 15:44ศบค. รายงานสถานการณ์ COVID-19 ในไทย ผู้ป่วยใหม่ 8,859 ราย สะสม 1,912,024 ราย รักษาหาย 8,253 ราย สะสม 1,792,128 ราย เสียชีวิต 47 ราย สะสม 19,205 ราย ฉีดวัคซีน (30 ต.ค. 2564) สะสม 75,389,558 โดส - องค์การเภสัชกรรม เตรียมรับวัคซีนโมเดอร์นาล็อตแรก ถึงสนามบินสุวรรณภูมิ 1 พ.ย. 2564 กระจายไปยังหน่วยงานต่าง ๆ ในวันที่ 5 พ.ย. 2564 31 ต.ค. 2564 ศบค. รายงานสถานการณ์ COVID-19 ในไทย ผู้ป่วยใหม่ 8,859 ราย สะสม 1,912,024 ราย รักษาหาย 8,253 ราย สะสม 1,792,128 ราย เสียชีวิต 47 ราย สะสม 19,205 ราย ฉีดวัคซีน (30 ต.ค. 2564) สะสม 75,389,558 โดส องค์การเภสัชกรรม เตรียมรับวัคซีนโมเดอร์นาล็อตแรก ถึงสนามบินสุวรรณภูมิ 1 พ.ย. 2564 กระจายไปยังหน่วยงานต่าง ๆ ในวันที่ 5 พ.ย. 2564 Thai PBS รายงานว่าองค์การเภสัชกรรม (อภ.) ได้ส่งหนังสือขอเข้าพื้นที่ถึงผู้อํานวยการท่าอากาศยานสุวรรณภูมิเพื่อรับวัคซีน COVID-19 ของโมเดอร์นา และทำข่าวประชาสัมพันธ์ในวันที่ 1 พ.ย.นี้ โดยวัคซีนจะเดินทางมาพร้อมกับสายการบินลูฟฮันซ่า เที่ยวบินที่ H772 มาที่เขตปลอดอากรและคลังสินค้า ท่าอากาศยานสุวรรณภูมิ สำหรับวัคซีนโมเดอร์นาล็อตนี้เมื่อมาถึงผ่านการตรวจสอบรับรองรุ่นจากกรมวิทยาศาสตร์การแพทย์เรียบร้อยพร้อมส่งมอบวันที่ 5 พ.ย. ก่อนกระจายไปให้กับหน่วยงานราชการ 113,887 โดส คิดเป็นร้อยละ 23 ของจำนวนวัคซีนโมเดอร์น่าที่มาในรอบนี้ ส่วนโรงพยาบาลเอกชนจะได้รับ 390,493 โดส หรือ ร้อยละ 77 โดยสภากาชาดไทยจะได้รับวัคซีนไปมากที่สุด เนื่องจากมีการจองมากถึง 1 ล้านโดส ต้องได้รับวัคซีนจำนวนร้อยละ 20 ของวัคซีนที่เข้ามา จากนั้นโรงพยาบาลเอกชนอื่น ๆ จะได้รับตามสัดส่วนต่าง ๆ กันไป เช่น ร้อยละ 10 หรือ ร้อยละ 5 ทั้งนี้ โรงพยาบาลเอกชนที่ได้รับการจัดสรรวัคซีนรอบนี้มากที่สุด 5 อันดับแรก คือ บริษัท โรงพยาบาลธนบุรี บำรุงเมือง จำกัด 2,020 โดส บริษัท ธนบุรีเฮลท์แคร์ กรุ๊ป จำกัด(มหาชน) 1,986 โดสบริษัท โรงพยาบาลวิภาวดี จำกัด (มหาชน) 1,832 โดสบริษัท บางกอก เชน บริษัท บางกอก เชน ฮอสปิทอล (โรงพยาบาลเกษมราษฎร์บางแค) 1,790 โดสบริษัท บางกอก เชน ฮอสปิทอล จำกัด (มหาชน) 1,735 โดส ข่าวสังคมคุณภาพชีวิตCOVID-19สุขภาพวัคซีน COVID-19โมเดอร์นาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/9u6DXc4nWvU/95724,2021_10_31
'เชตวัน เตือประโคน' เสนอให้วันที่ 31 ต.ค. ของทุกปีเป็นวันต่อต้านการรัฐประหาร,"Submitted on Sun, 2021-10-31 15:58'เชตวัน เตือประโคน' นักเขียน กวี และผู้เสนอตัวรับการคัดเลือกเป็นว่าที่ผู้สมัคร ส.ส.พรรคก้าวไกล เขต 4 จ.ปทุมธานี เสนอให้วันที่ 31 ต.ค. ของทุกปีเป็น 'วันต่อต้านการรัฐประหาร' รำลึก 'นวมทอง ไพรวัลย์' - ชี้ควรเป็นวันหยุดจัดงานใหญ่ ร่วมส่งเสียงไม่ยอมให้เกิดขึ้นอีก ภาพโดยคชรักษ์ แก้วสุราช 31 ต.ค. 2564 ผู้สื่อข่าวประชาไทรายงานว่า นายเชตวัน เตือประโคน นักเขียน กวี และผู้เสนอตัวรับการคัดเลือกเป็นว่าที่ผู้สมัคร ส.ส.พรรคก้าวไกล เขต 4 จ.ปทุมธานี แสดงความคิดเห็นในหัวข้อ ""31 ตุลาคม : ควรประกาศให้เป็น วันต่อต้านการรัฐประหาร"" โดยระบุว่า ทุกครั้งที่วันครบรอบการเสียชีวิตของ ""ลุงนวมทอง"" นวมทอง ไพรวัลย์ เวียนมาบรรจบ มักจะคิดถึงสิ่งที่ตัวเองอยากเห็น อยากให้เป็น นั่นก็คือการที่รัฐบาลไทยให้ความสำคัญกับวันนี้ ในฐานะ ""วันต่อต้านการรัฐประหาร"" อยากเห็นการประกาศให้ทุกวันที่ 31 ตุลาคม เป็นวันหยุด มีกิจกรรมรำลึกลุงนวมทอง มีนิทรรศการให้ความรู้เกี่ยวกับการต่อต้านรัฐประหารในสังคมไทย ในสังคมโลก ความเลวร้ายอันเป็นผลมาจากการยินยอมให้เผด็จการครอบครองประเทศ มีงานวัฒนธรรม ละคร ดนตรี ประกวดแข่งขันอะไรต่างๆ ก็ว่าไป โดยจัดเป็นอีเว้นท์ตลอดทั้งสัปดาห์เลยได้ก็จะดีมาก เชื่อว่าตัวเองไม่ได้ฝันไกล แต่แน่นอนว่าสิ่งเหล่านี้สามารถเกิดขึ้นได้ในรัฐบาลที่เป็นประชาธิปไตย นายเชตวัน ระบุด้วยว่า เพราะลุงนวมทอง เป็นสัญลักษณ์ของการต่อต้านรัฐประหารที่ฉุดรั้งการเติบโตของกระบวนการประชาธิปไตย เป็นคนที่ออกมาแสดงให้สังคมไทยเห็นว่า ต่อให้ฝ่ายเผด็จการมีอาวุธครบมือ มีปืน มีรถถัง แต่ประชาชนคนธรรมดาอย่างลุงนวมทอง ซึ่งคงจะประกาศก้องอยู่ในใจว่า #กูไม่กลัวมึง เพราะนวมทองเป็นคนที่ได้พิสูจน์ให้เห็นแล้วว่า มีคนพร้อมที่จะยอมตายเพื่ออุดมการณ์ ลบคำสบประมาทของทหาร ที่หลังจากเหตุการณ์ขับแท็กซี่ชนรถถังแล้วออกมาพูดทำนองว่า ไม่มีใครมีอุดมการณ์มากขนาดยอมพลีชีพได้ ""ผมเชื่อว่า ถ้าทุกวันที่ 31 ตุลาคม ซึ่งตรงกับวันครบรอบการเสียชีวิตของลุงนวมทอง ได้กลายเป็น 'วันต่อต้านการรัฐประหาร' ก็จะยิ่งเป็นสิ่งยืนยันว่า ผู้คนในประเทศนี้จะไม่ยินยอมให้เกิดมีการได้มาซึ่งผู้ปกครองที่ไม่ได้มาตามครรลองการปกครองในระบอบประชาธิปไตย ผู้คนในประเทศนี้จะไม่ยินยอมให้เกิดมีการใช้กำลัง อำนาจ เหยียบหัวประชาชนขึ้นไปเป็นรัฐบาลปกครองประเทศอีกต่อไป และคำทิ้งท้ายในจดหมายลาตายของลุงนวมที่ว่า 'ชาติหน้า เกิดมาคงไม่พบเจอการปฏิวัติ (รัฐประหาร) อีก' ก็จะได้เป็นจริงเสียที"" นายเชตวัน ระบุ โดยในตอนท้ายเขาได้เขียนบทกวี ""นวมทอง ไพรวัลย์"" ซึ่งมีใจความว่า นวม สวมใส่ใจสู้รู้เกณฑ์กฎทอง นั้นคืออนาคตผู้ทุกข์เข็ญไพร ไกลห่างชนชั้นล่างผู้ลำเค็ญวัลย์ เลื้อยเด่นเป็นผู้นำปูทาง นวม สวมชกตามกติกาประชาธิปไตยทอง เหรียญชัยมอบให้หัวใจกว้างไพร ทั้งผืนตื่นตามลำดับพลางวัลย์ ที่นำทางผลิชูช่องาม นวม ที่สวมแขวนแล้วอาลัยนักทอง อนาคตที่ฟูมฟักถูกยักษ์ย่ำไพร ไม่มีให้หลบหลีกเลียปีกช้ำวัลย์ ผลผลิตนำเป็นพลวัต นวม จึงถูกหยิบสวมต่อแล้วขึ้นชกทอง นั้นคืออนาคตแม้รกชัฏไพร คือไพร่ตื่นรู้สู้ปฏิบัติวัลย์ คืบคลานปฏิวัติประชาชน ข่าวการเมืองเชตวัน เตือประโคนนวมทอง ไพรวัลย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/hkvw_M31GlQ/95725,2021_10_31
ประมวล #ม็อบ31ตุลา64 ราษฎรประสงค์ยกเลิก ม.112 หนุน 3 ข้อเรียกร้อง แก้ปัญหาประเทศ,"Submitted on Sun, 2021-10-31 17:0331 ต.ค. 2564 วันนี้ (31 ต.ค. 2564) เวลา 16.00 น. กลุ่มราษฎรจัดการชุมนุม “ราษฎรประสงค์ยกเลิก 112” ที่บริเวณแยกราชประสงค์ เพื่อเรียกร้องให้ยกเลิกประมวลกฎหมายอาญามาตรา 112 พร้อมย้ำจุดยืน 3 ข้อเรียกร้อง ได้แก่ 1) พล.อ.ประยุทธ์ จันทร์โอชา และองคาพยพต้องลาออกจากตำแหน่ง เพราะบริหารประเทศล้มเหลว และเข้าสู้อำนาจโดยการรัฐประหาร 2) ร่างรัฐธรรมนูญใหม่ทั้งฉบับ และ 3) ปฏิรูปสถาบันกษัตริย์ให้อยู่ภายใต้รัฐธรรมนูญ นอกเหนือจากกิจกรรมปราศรัยบนเวทีแล้ว ที่บริเวณหน้าห้างบิ๊กซี ราชประสงค์ยังมีการตั้งโต๊ะออกบู๊ธของกลุ่มเคลื่อนไหวต่างๆ อาทิ แอมเนสตี้ อินเตอร์เนชั่นแนล ประเทศไทยเปิดโต๊ะลงชื่อ ‘ปล่อยเพื่อนเรา’ เพื่อเรียกร้องให้ปล่อยตัวนักกิจกรรมที่ถูกคุมขังอยู่ในขณะนี้ โดยแอมเนสตี้ฯ จะนำรายชื่อทั้งหมดไปยื่นต่อนายกรัฐมนตรีที่ทำเนียบรัฐบาลในวันพรุ่งนี้ (1 พ.ย. 2564) รวมถึงไอลอว์ (iLaw) ที่เปิดโต๊ะลงชื่อยกเลิกประมวลกฎหมายอาญามาตรา 112 โดยยิ่งชีพ อัชฌานนท์ ผู้จัดการไอลอว์ ระบุเพิ่มเติมว่ากลุ่มไอลอว์จะจัดเวทีปราศรัยย่อย พร้อมเชิญผู้ต้องหาคดี ม.112 มาร่วมพูดคุยถึงปัญหาของกฎหมายอาญาฉบับนี้อีกด้วย ก่อนหน้านี้เวลา 13.59 น. ข่าวสดออนไลน์รายงานว่า พล.ต.ต.จิรสันต์ แก้วแสงเอก รองผู้บัญชาการตำรวจนครบาล (ผบช.น.) แถลงข่าวที่กองบัญชาการตำรวจนครบาล (บช.น.) โดยระบุว่าการชุมนุมของกลุ่มราษฎรที่แยกราชประสงค์​ซึ่งเป็นการชุมนุมปักหลักตั้งแต่เวลา 16.00-21.00 น. นั้น ตำรวจนครบาลจัดเตรียมแผนและยุทธวิธีรองรับการชุมนุม พร้อมกำชับให้ตำรวจปฏิบัติภายใต้กรอบของกฎหมาย และระบุว่าการชุมนุมครั้งนี้ไม่ได้รับอนุญาต​ ถือว่าผิดกฎหมาย และมีความเสี่ยงต่อการแพร่ระบาดของโรคโควิด-19 ทั้งยังยอมรับว่ากังวลเรื่องการชุมนุมในวันนี้ เนื่องจากมีการชุมนุมของหลายกลุ่ม จึงจัดชุดสืบสวนหาข่าว เพื่อประสานการทำงานอย่างรอบด้านไม่ให้เกิดเหตุอันตรายในพื้นที่ ต่อมาเวลา 16.00 น. พ.ต.อ.ฤษณะ พัฒนเจริญ รองโฆษกสำนักงานตำรวจแห่งชาติ (ตร.)​ ให้สัมภาษณ์กับสื่อมวลชนว่าการชุมนุมในวันนี้ไม่ได้รับการอนุญาต และถือว่าเป็นการชุมนุมโดยผิดกฎหมาย ซึ่งมีความผิดตาม พ.ร.บ.ควบคุมโรคติดต่อ อยู่แล้ว และแสดงความเป็นห่วงว่าหากเลิกชุมนุมในเวลา 21.00 น. นั้น อาจจะมีผู้ชุมนุมเดินทางกลับบ้านไม่ทัน และอาจมีความผิดตาม พ.ร.ก.ฉุกเฉินฯ ได้ เพราะในขณะนี้พื้นที่ กทม. ยังอยู่ภายใต้การประกาศ พ.ร.ก.ฉุกเฉินฯ ส่วนกำลังตำรวจที่เข้ามาดูแลความสงบเรียกร้อยในวันนี้เป็นตำรวจที่มาจาก บช.น. เป็นหลัก ยังไม่มีการนำกำลังจาก ตชด. เข้ามาในพื้นที่ แต่แผนของตำรวจสามารถเปลี่ยนแปลงได้ตลอดเวลาหากเกิดเหตุการณ์ไม่คาดคิด นอกจากนี้ พ.ต.อ.กฤษณะตอบคำถามผู้สื่อข่าวกรณีมีตำรวจที่แต่งกายด้วยชุดสีกากีพกอาวุธจริงเข้ามาในพื้นที่ โดย พ.ต.อ.กฤษณะ กล่าวว่า ตำรวจชุดสีกากีที่เข้ามาดูแลความสงบเรียบร้อยในวันนี้เป็นตำรวจสายตรวจปกติ ซึ่งแต่งกายด้วยชุดเครื่องแบบเต็มและมีการพกอาวุธปกติ เช่นเดียวกับตำรวจจราจร เนื่องจากสถานการณ์ที่เปลี่ยนไป มีการก่อเหตุไม่สงบเรียบร้อย บช.น. จึงปรับเปลี่ยนยุทธการให้เอาสายตรวจปกติที่พกอาวุธจริงเข้ามาทำงานในพื้นที่ แทนการใช้เจ้าหน้าที่ตำรวจชุดควบคุมฝูงชน (คฝ.) พร้อมย้ำว่าการชุมนุมวันนี้เป้นการชุมนุมที่ผิดกฎหมาย ตำรวจไม่มีอำนาจหน้าที่ในการอนุญาตชุมนุม แต่มีหน้าที่บังคับใช้กฎหมายเท่านั้น พร้อมระบุว่าผุ้ที่มาชุมนุมในวันนี้สามารถมาชุมนุมได้ แต่หลังเสร็จสิ้นการชุมนุม ตำรวจจะรวบรวมพยานหลักฐานและดำเนินคดีตามไปภายหลัง อย่างไรก็ตาม ไอลอว์รายงานผ่านทวิตเตอร์ว่าเมื่อเวลาประมาณ 14.40 น. พบตำรวจชุดสีกากีและชุดกรมท่าวางกำลังภายในสำนักงานตำรวจแห่งชาติ (ตร.) ซึ่งมีการใช้ผ้าใบคลุมพระบรมฉายาลักษณ์และป้ายด้านหน้า วัดปทุมวนาราม และหลังห้างเกษร #ม็อบ31ตุลา64 เวลา 14.00 น. ผู้ชุมนุมเริ่มทยอยเข้าพื้นที่ฝั่งเซ็นทรัลเวิร์ดและเริ่มปิดการจราจรบางส่วนในเวลาประมาณ 14.40 น. ขณะที่ตำรวจชุดกากีและชุดกรมท่ามีการวางกำลังในจุดคล้ายเดิมคือ ภายในสตช. (มีการใช้ผ้าใบคลุมพระบรมฉายาลักษณ์และป้ายด้านหน้า), วัดปทุมวนาราม, และหลังห้างเกษร pic.twitter.com/mMYTbe4pYK — iLawFX (@iLawFX) October 31, 2021 อนุสาวรีย์ประชาธิปไตยจำลอง ข่าวการเมืองข่าวการเมือง#ม็อบ31ตุลา#ม็อบ31ตุลา64ราชประสงค์ราษฎร#ยกเลิก112ม.112ประมวลกฎหมายอาญามาตรา 112ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/fOjIvvWwYhc/95726,2021_10_31
ครอบครัว-เพื่อน จัดรำลึกถึง 'สยาม ธีรวุฒิ' ผู้ลี้ภัยทางการเมืองที่ถูกอุ้มหาย,"Submitted on Sun, 2021-10-31 19:27ครอบครัวและกลุ่มเพื่อนนักกิจกรรมจัดทำบุญวันเกิดปีที่ 36 ของ สยาม ธีรวุฒิ ผู้ลี้ภัยทางการเมืองที่มีข่าวการถูกจับกุมตัวที่เวียดนามและถูกส่งตัวกลับไทยแล้วตั้งแต่ 2 ปีที่แล้ว ขณะที่ ชายอ้างเป็น จนท.นอกเครื่องแบบมาถามข้อมูล 2 วันก่อนจัดงาน 31 ต.ค.2564 ผู้สื่อข่าวรายงานว่า ช่วงสายวันนี้ (31 ต.ค.64) เนื่องในวันคล้ายวันเกิดครบรอบ 36 ปี ของ สยาม ธีรวุฒิ ผู้ลี้ภัยทางการเมืองที่มีข่าวการถูกจับกุมตัวที่เวียดนามและถูกส่งตัวกลับไทยแล้วตั้งแต่ 2 ปีที่แล้ว จนขณะนี้ยังไม่ทราบชะตากรรม ครอบครัวและกลุ่มเพื่อนนักกิจกรรมจัดทำบุญวันเกิด พร้อมกิจกรรมพบปะสังสรรที่บ้านย่านอ้อมน้อย จ.สมุทรสาคร เพื่อรำลึกถึง สยาม รู้จัก ‘สยาม ธีรวุฒิ’ 1 ใน 3 ผู้ลี้ภัยการเมือง จากเวียดนามสู่หนไหน(ยัง)ไม่มีใครรู้ เก่งกิจ กิติเรียงลาภ: ""เพื่อนสยาม"" ญาติสยาม-วันเฉลิม เข้าทวงถามหน่วยงานรัฐ ปมคืบหน้าสอบสวนการสูญหาย ทั้งนี้ก่อนจัดงาน เมื่อวันที่ 29 ต.ค.ที่ผ่านมา ปรากฎชาย 2 คนนอกเครื่องแบบ อ้างตัวเป็นเจ้าหน้าที่มาสอบถามข้อมูลก่อนจัดงานที่บ้านด้วย ภาพจากกล้องวงจรปิดที่บ้านสยาม พบชาย 2 คน ซึ่งอ้างเป็นเจ้าหน้าที่อยู่บริเวณหน้าบ้าน ก่อนรัฐประหาร 2557 สยามเป็นหนึ่งในนักแสดงของกลุ่มประกายไฟการละครซึ่งแสดงละครเรื่อง “เจ้าสาวหมาป่า” ในงานรำลึก 40 ปี เหตุการณ์ 14 ตุลาฯ ที่มหาวิทยาลัยธรรมศาสตร์ ทีมงานของละครเรื่องนี้ถูกดำเนินคดีตามกฎหมายอาญามาตรา 112 หลายราย รวมทั้งสยามที่ถูกเจ้าหน้าที่ออกหมายจับในสมัยรัฐบาล คสช. หลังรัฐประหารปี 2557 ต่อมาในปี 2561 สยามถูกกล่าวหาจากหน่วยงานความมั่นคงในฐานะหนึ่งในแกนนำร่วมจัดตั้งและเผยแพร่อุดมการณ์ทางความคิด “สหพันธรัฐไท” เขาถูกแจ้งข้อกล่าวหามาตรา 112 และนักจัดรายการวิทยุ/ยูทูบใต้ดินในชื่อ 'สหายข้าวเหนียวมะม่วง' หายตัวไปพร้อมกับ ‘ลุงสนามหลวง’ หรือชูชีพ ชีวะสุทธิ์ และ กฤษณะ ทัพไทย หรือสหายยังบลัด โดยภาคีไทยเพื่อสิทธิมนุษยชนระบุว่า ทั้ง 3 คนถูกจับกุมตัวที่เวียดนามและถูกส่งตัวกลับไทย แต่ตลอด 2 ปีที่ผ่านมานั้นยังไม่มีผู้ใดทราบชะตากรรม แม้ครอบครัวและกลุ่มเพื่อนจะเดินสายร้องเรียนกับหน่วยงานต่างๆ ยังไม่มีความคืบหน้า ข่าวการเมืองสิทธิมนุษยชนผู้ลี้ภัยอุ้มหายสยาม ธีรวุฒิติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/9lIjYHq5xFc/95727,2021_10_31
เครือข่ายองค์กรด้านประชากรข้ามชาติ เรียกร้องรัฐบาลเปลี่ยนตัว รมว.แรงงาน,"Submitted on Sun, 2021-10-31 19:56เครือข่ายองค์กรด้านประชากรข้ามชาติ ออกแถลงการณ์เรียกร้องรัฐบาลเปลี่ยนตัวผู้ดำรงตำแหน่งรัฐมนตรีว่าการกระทรวงแรงงาน เพื่อแสดงความรับผิดชอบ ต่อความล้มเหลวต่อการบริหารจัดการการทำงานของคนต่างชาติทั้งระบบและปัญหาการค้ามนุษย์ ภาพแรงงานข้ามชาติขณะขึ้นพาหนะ ตร.ดินแดง ไปที่ สน. เมื่อวันที่ 29 ต.ค. 2564 31 ต.ค. 2564 เครือข่ายองค์กรด้านประชากรข้ามชาติ (MWG) ออกแถลงการณ์เรียกร้องรัฐบาลเปลี่ยนตัวผู้ดำรงตำแหน่งรัฐมนตรีว่าการกระทรวงแรงงาน เพื่อแสดงความรับผิดชอบ ต่อความล้มเหลวต่อการบริหารจัดการการทำงานของคนต่างชาติทั้งระบบและปัญหาการค้ามนุษย์ โดยระบุว่าเมื่อวันที่ 29 ต.ค. 2564 ตัวแทนลูกจ้างที่เป็นแรงงานข้ามชาติและเครือข่ายช่วยเหลือผู้ใช้แรงงานจากสหภาพคนทำงาน (Workers’Union) เครือข่ายองค์กรด้านประชากรข้ามชาติ (Migrant Working Group) และเครือข่ายแรงงานเพื่อสิทธิประชาชน (Labour Network for Peoples Rights) ได้เดินทางไปยังกระทรวงแรงงาน เพื่อยื่นหนังสือถึงรัฐมนตรีว่าการกระทรวงแรงงาน เรื่อง ติดตามการดำเนินการตามข้อเสนอเพื่อแก้ไขปัญหาในกลุ่มแรงงานก่อสร้างและแรงงานข้ามชาติระหว่างการระบาดของโควิด 19 รวมทั้งเรียกร้องให้มีการแก้ไขปัญหาอื่นๆที่เกี่ยวข้อง อาทิ การเรียกรับสินบนจากคนงาน ค่าใช้จ่ายอันเนื่องมาจากการเข้าสู่กระบวนการขึ้นทะเบียนตามนโยบายของรัฐที่ขาดความชัดเจน และแนวทางการดำเนินการให้แรงงานข้ามชาติเข้าสู่ระบบการขึ้นทะเบียนของรัฐตามมติคณะรัฐมนตรีเมื่อวันที่ 28 ก.ย. 2564 (อ่านรายละเอียดเพิ่มเติม) คนงานข้ามชาติยื่นหนังสือที่กระทรวงแรงงาน กลับถูก ตร.จับ อ้างไม่มีเอกสาร นักสิทธิชี้เป็นการคุกคามแรงงานกรมจัดหางาน ปัดแจ้งจับแรงงานข้ามชาติที่มายื่นหนังสือที่กระทรวง ในระหว่างที่มีการยื่นหนังสือและหารือกับเจ้าหน้าที่ของกระทรวงแรงงานอยู่นั้น ปรากฎว่ามีพนักงานตำรวจ พนักงานตำรวจตรวจคนเข้าเมือง และกลุ่มชายไม่ทราบสังกัดแต่สวมเสื้อ “รมต.แรงงาน สุชาติ ชมกลิ่น” เข้าตรวจเอกสารแรงงานข้ามชาติพร้อมทั้งถ่ายรูปไว้ภายในบริเวณของกระทรวงแรงงาน จากนั้นได้มีการนำตัวแรงงานข้ามชาติ จำนวน 8 รายไปที่สน.ดินแดงทันที ซึ่งต่อมาพนักงานตำรวจได้ทำบันทึกซึ่งจัดทำที่สำนักตรวจคนเข้าเมือง กล่าวหาว่าแรงงานข้ามชาติ 8 รายที่ถูกควบคุมตัวมีแรงงานจำนวน 7 รายที่ การจับกุมกล่าวหาว่า เป็นบุคคลต่างด้าวเดินทางเข้ามา และอยู่ในราชอาณาจักรโดยไม่ได้รับอนุญาต ทั้งนี้ในขณะที่ถูกควบคุมตัว แรงงานข้ามชาติถูกปฎิเสธสิทธิในการเข้าถึงที่ปรึกษากฎหมายและล่ามที่ตนเองไว้วางใจได้ จากเหตุการณ์ที่เกิดขึ้น เครือข่ายองค์กรด้านประชากรข้ามชาติและองค์กรภาคี ขอประนามเหตุการณ์จับกุมแรงงานขณะอยู่ระหว่างการยื่นหนังสือต่อรัฐมนตรีว่าการกระทรวงแรงงานเพื่อหาทางออกถึงปัญหาที่แรงงานข้ามชาติต้องเผชิญกับนโยบายการบริหารจัดการแรงงานข้ามชาติ เพื่อมิให้ตนต้องกลายเป็นแรงงานที่อยู่ในราชอาณาจักรไทยและทำงานโดยมิได้รับอนุญาต และไม่ให้ถูกแสวงหาประโยชน์โดยมิชอบ ทางเครือข่ายฯ จึงมีข้อคิดเห็นและข้อเรียกร้องเร่งด่วน ดังนี้ 1. กระทรวงแรงงาน ซึ่งเป็นเจ้าภาพของการนำเสนอนโยบายบริหารจัดการแรงงานข้ามชาติเป็นระยะเวลาหลายสิบปี ไร้ความจริงจังในการสรุปบทเรียนด้านการบริหารจัดการแรงงานข้ามชาติให้เกิดความยั่งยืน จนกลายเป็นต้นเหตุให้ประเทศถูกลดการจัดอันดับความน่าเชื่อถือด้านการส่งเสริมการย้ายถิ่นอย่างปลอดภัย เป็นต้นทางของการของการแสวงหาประโยชน์โดยมิชอบ การค้ามนุษย์ และแรงงานเด็ก เช่น การจับกุมแรงงานข้ามชาติช่วงที่ประเทศไทยประสบวิกฤติด้านการเมืองช่วงปี 2557 ที่เกิดจากการที่ผู้นำไม่รู้และไม่มีนโยบายที่ชัดเจนในการต่อใบอนุญาตทำงาน ให้กับแรงงานข้ามชาติที่วาระการจ้างงานครบกำหนด เป็นเหตุให้แรงงานข้ามชาติเกรงกลัวต่อการปราบปรามจึงต้องเดินทางกลับสู่ประเทศต้นทางนับแสนราย และทำให้ประเทศไทยถูกลดลำดับในความพยายามตอบสนองต่อการค้ามนุษย์ที่ต่ำสุด (Tier 3-TIP report) 2. จากวิกฤติการบริหารจัดการแรงงานที่เกิดขึ้นเมื่อปี 2557 รัฐบาลทำเพียงการเน้นไปที่การออกกฎหมายบริหารจัดการแรงงานข้ามชาติ ในปี 2560 แต่การบังคับใช้กฎหมายหรือการกำหนดนโยบายให้เกิดการจ้างงานที่เป็นธรรม ยังไม่ก่อให้เกิดการส่งเสริมการย้ายถิ่นที่ปลอดภัยได้จริง อีกทั้งการกำหนดตัวบุคคคลที่ดำรงตำแหน่งผู้นำกระทรวงแรงงาน ของรัฐบาลชุดปัจจุบัน เครือข่ายฯพบว่า ผู้นำกระทรวงยังขาดวิสัยทัศน์ องค์ความรู้และภาวะของการเป็นผู้นำเพื่อการยกระดับคุณภาพชีวิตคนทำงาน โดยเฉพาะในช่วงการเกิดวิกฤติของประเทศครั้งสำคัญเนื่องจากการแพร่ระบาดของโรคโควิด 19 แม้กระทรวงแรงงานจะเป็นเจ้าภาพเสนอแผนแก้ไขปัญหาวิกฤติการบริหารจัดการแรงงานข้ามชาติ แต่ผู้นำกระทรวงแรงงานไม่สามารถป้องกันไม่ให้เกิดการจับกุมแรงงานข้ามชาติอันเนื่องมาจากการการได้รับผลกระทบจากการจ้างงานในหลายภาคกิจการ ดังกรณีที่เกิดการจับกุมแรงงานข้ามชาติในบริเวณของกระทรวงแรงงานเอง หรือที่เกิดขึ้นก่อนหน้านี้กรณีของนางสาวป.ที่ถูกจับกุมตัวโดยมิชอบด้วยกฎหมาย และต่อมาได้รับการปล่อยตัวภายหลังการให้ความช่วยเหลือทางกฎหมายจากภาคประชาสังคม (รายละเอียดเพิ่มเติม) 3. เครือข่ายฯ ขอเรียกร้องให้กระทรวงแรงงาน ปล่อยตัวแรงงานข้ามชาติที่ถูกควบคุมตัวไว้ทั้ง 7 รายทันที โดยเร่งแก้ไขปัญหาช่องว่างของการบังคับใช้กฎหมายให้เป็นไปตามมติคณะรัฐมนตรีเนื่องจาก การเสนอแผนด้านการบริหารจัดการแรงงานข้ามชาติ โดยการขออนุมัติในที่ประชุมคณะรัฐมนตรี และกระทรวงแรงงานจะต้องเร่งทำงานร่วมกับหน่วยราชาการที่เกี่ยวข้องอื่นๆ ในการเร่งดำเนินการออกประกาศตามที่ได้ระบุไว้ในเอกสารที่เสนอต่อที่ประชุมคณะรัฐมนตรี เช่น ผลการประชุมล่าสุดเมื่อวันที่ 28 กันยายน 2564 ได้อนุมัติในหลักการบนเป้าหมายเพื่อการบริหารจัดการแรงงานข้ามชาติในภาวะวิกฤติ เพื่อนำไปสู่การเฝ้าระวังป้องกันโรค โดยกำหนดมาตรการผ่อนผันให้แรงงานข้ามชาติที่ทำงานอย่างไม่ถูกต้อง สามารถอยู่และทำงานได้ (อ่านเพิ่มเติม) ความล่าช้าของการออกประกาศและการจับกุมแรงงานข้ามชาติที่กระทรวงแรงงานครั้งนี้จนเป็นสาเหตุให้แรงงานข้ามชาติต้องถูกจับกุม 4. เครือข่ายฯเห็นว่า การจัดการของกระทรวงแรงงาน มีผลต่อภาพลักษณ์และการลงทุนในประเทศไทยที่ยังถูกมองว่าไม่ส่งเสริมให้เกิดการย้ายถิ่นอย่างปลอดภัย อันนำไปสู่การแสวงหาประโยชน์โดยมิชอบ การค้ามนุษย์และแรงงานเด็ก จึงเรียกร้องให้นายกรัฐมนตรีพิจารณาปรับเปลี่ยนผู้ดำรงตำแหน่งรัฐมนตรีว่าการกระทรวงแรงงาน โดยจัดให้มีการสรรหาผู้นำกระทรวงแรงงาน ที่มี่วิสัยทัศน์ องค์ความรู้และมีภาวะของการเป็นผู้นำเพื่อการยกระดับคุณภาพชีวิตคนทำงานเพื่อให้เกิดการส่งเสริมการขับเคลื่อนและพัฒนาเศรษฐกิจของชาติ ภายใต้พื้นฐานความเข้าใจเรื่องเป้าหมายการพัฒนาที่ยั่งยืน (Sustainable Development Goals-SDGs) และการเคารพสิทธิของแรงงานตามกรอบกฎหมายระหว่างประเทศ และมาตรฐานด้านแรงงานสากล รวมทั้งที่ให้คำมั่นของการคุ้มครองแรงงานข้ามชาติโดยไม่เลือกปฏิบัติของผู้แทนรัฐบาลไทยในเวทีต่างๆของโลก เช่น เวทีประชุมข้อตกลงเพื่อการโยกย้ายถิ่นฐานที่ปลอดภัย เป็นระเบียบและปกติ (Global Compact for Safe, Orderly and Regular Migration-GCM) และเวทีที่เกี่ยวข้องกับการปฏิบัติตามแผนปฏิบัติการระดับชาติว่าด้วยธุรกิจกับสิทธิมนุษยชน (National Actional Plan on Business and Human Rights) ข่าวการเมืองสังคมแรงงานสิทธิมนุษยชนเครือข่ายองค์กรด้านประชากรข้ามชาติMWGแรงงานข้ามชาติติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/W3JcDSEZehc/95728,2021_10_31
Luca อ่านแบบเควียร์ | หมายเหตุประเพทไทย EP.390,"Submitted on Sun, 2021-10-31 20:34หมายเหตุประเพทไทยสัปดาห์นี้ ติณณภพจ์ สินสมบูรณ์ทอง และภาวิน มาลัยวงศ์ ชวนดูแอนิเมชัน Luca ฉายทางดิสนีย์พลัส และอ่านสัญญะความสัมพันธ์ของตัวละครหลักอย่าง Luca และ Alberto ผ่านมุมมองแบบเควียร์ ติดตามรายการหมายเหตุประเพทไทยย้อนหลังที่เฟสบุ๊ค https://www.facebook.com/maihetpraphetthaiYouTube เพลยลิสต์ หมายเหตุประเพทไทยหรือลงทะเบียนรับชมที่ https://youtube.com/prachatai ข่าววัฒนธรรมหมายเหตุประเพทไทยมัลติมีเดียLucaWalt Disneyเควียร์การ์ตูนทะเลsea monsterติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/3fLmzjQeOGs/95729,2021_10_31
นปช.-Wevo Z จัดงานรำลึกครบรอบ 15 ปี การจากไปของ ‘ลุงนวมทอง’ สามัญชนผู้ใช้ชีวิตต้านรัฐประหารปี 49,"Submitted on Sun, 2021-10-31 21:01นปช. และนักกิจกรรมการเมืองรุ่นใหม่จัดงานทำบุญ วางดอกไม้ และพวงหรีดที่ตีนสะพานลอยเยื้องสำนักงานหนังสือพิมพ์ไทยรัฐ ซึ่งเป็นจุดที่ ‘นวมทอง ไพรวัลย์’ ตัดสินใจจบชีวิตตัวเอง เพื่อต่อต้านรัฐประหาร’49 นอกจากวันนี้ (31 ต.ค. 64) จะเป็นวันนัดชุมนุมใหญ่ของทางคณะราษฎรที่แยกราชประสงค์แล้ว ยังเป็นวันครบรอบ 15 ปี การจากไปของ นวมทอง ไพรวัลย์ สามัญชนอายุ 60 ปี คนขับแท็กซี่ และพนักงานการไฟฟ้าฝ่ายผลิตแห่งประเทศไทย วันนี้เป็นวันที่ นวมทอง ตัดสินใจกระทำอัตวิบาตกรรม โดยการผูกคอตายกับราวสะพานลอยบริเวณถนนวิภาวดี-รังสิต ขาออก เยื้องกับที่ตั้งสำนักงานหนังสือพิมพ์ไทยรัฐ โดยที่จดหมายลาตายของนวมทอง ระบุด้วยว่า ต้องการลบคำสบประมาทของ พ.อ.อัคร ทิพโรจน์ รองโฆษกคณะมนตรีความมั่นคงแห่งชาติ (คมช.) หรือคณะรัฐประหารปี 49 ว่า “ไม่มีใครมีอุดมการณ์มากขนาดยอมพลีชีได้” ทั้งนี้ นวมทอง ไพรวัลย์ ยังเป็นคนที่ขับแท็กซี่ชนกับรถถังที่ลานพระบรมรูปทรงม้ารัชกาลที่ 5 เพื่อต่อต้านการทำรัฐประหาร นำโดย พล.อ.สนธิ บุญยรัตกลิน คณะปฏิรูปการปกครองในระบอบประชาธิปไตยอันมีพระมหากษัตริย์ทรงเป็นประมุข เมื่อ 19 ก.ย. 2549 31 ต.ค. 64 ผู้สื่อข่าวรายงานวันนี้ (31 ต.ค.) เมื่อเวลา 15.00 น. ที่ตีนสะพานลอยเยื้องสำนักงานหนังสือพิมพ์ไทยรัฐ หรือสดมนุสรณ์นวมทอง แนวร่วมประชาธิปไตยต่อต้านเผด็จการ (นปช.) พร้อมด้วยประชาชน ร่วมงานบุญ ถวายสังฆทาน วางดอกไม้ และพวงหรีด เพื่อระลึกถึงการจากไปของนวม ทองไพรวัลย์ สามัญชนคนแรกที่ออกมาต้านเผด็จการ เวลา 15.00 น. ธิดา ถาวรเศรษฐ เป็นตัวแทน นปช. กล่าวปราศรัยก่อนเริ่มศาสนพิธี ยกย่องนวมทอง ไพรวัลย์ เป็นวีรบุรุษสามัญชนคนแรกผู้ออกมาต่อต้านเผด็จการในยุคสมัยใหม่ ในขณะที่ชนชั้นกลาง ชนชั้นนำ และปัญญาชน ต่างชื่นชมการทำรัฐประหารปี 49 เป็นคนที่ยอมเสียสละชีวิตเพื่อประชาธิปไตยได้ ธิดา ถาวรเศรษฐ แกนนำ นปช. “วีรชนประชาธิปไตยคนแรกที่แท้จริง คือลุงนวมทอง ไพรวัลย์ ดังนั้น เราจึงต้องพากันมาที่นี่ มาเพื่อที่จะให้คนรุ่นหลัง ได้ร่วมกับเราในการรำลึก เป็นแบบอย่างแก่คนรุ่นต่อไป ในการยอมเสียสละเพื่อพิสูจน์ให้เห็นว่าประชาชนต้องการระบอบประชาธิปไตย และยินดีพลีชีพ ในขณะเดียวกัน เราก็ต้องการฝากฝั่งกองทัพ ฝั่งจารีตนิยม และอำนาจนิยม ได้รู้ไว้ด้วยว่า อย่างดูหมิ่นประชาชน คนที่ต้องการประชาธิปไตย และยินดีพลีชีพ มีจริง คนเดียวก็ทำได้ เราจึงต้องรำลึกทุกวัน ไม่ใช่เฉพาะวันนี้” ธิดา กล่าว ขอโทษแทนครอบครัวก่อ รปห. ปี 2490 'ธิษะณา ชุณหะวัณ' ลูกสาวของไกรศักดิ์ ชุณหะวัณ กล่าวขอโทษกรณี ‘พลโท ผิน ชุณหะวัณ’ นำกำลังยึดอำนาจจาก พลเรือตรี ถวัลย์ ธำรงนาวาสวัสดิ์ เมื่อปี พ.ศ. 2490 ซึ่งเป็นฝ่ายปรีดี พนมยงค์ นักการเมืองจากกลุ่มก่อการปฏิวัติเปลี่ยนแปลงการปกครองเป็นประชาธิปไตย ‘คณะราษฎร’ ภายหลัง เธอได้มาศึกษาและเรียนรู้ว่าการรัฐประหารทุกครั้งมีแต่จะพาประเทศถอยหลัง ริดรอนเสรีภาพของประชาชน และประชาธิปไตย เพราะทุกครั้งที่มีการทำรัฐประหาร ก็จะมีการร่างรัฐธรรมนูญกึ่งเผด็จการขึ้นมา เช่น กรณีการรัฐประหาร 2490 ก็ได้มีการร่างรัฐธรรมนูญฉบับกษัตริย์นิยมขึ้นมา และกว่าจะได้เสรีภาพกลับคืนมา ต้องมีการต่อสู้จนนองเลือด มีผู้เสียชีวิตจำนวนมาก เช่น ในเหตุการณ์ 14 ตุลา และ 6 ตุลา ยังไม่นับกรณีปลีกย่อน อย่างการเสียชีวิตของนวมทอง ไพรวัลย์ “ดิฉันต้องขอสดุดีผู้กล้า ผู้รักประชาธิปไตยให้กับสิทธิเสรีภาพกับประชาชนไทยทุกคน” 'ธิษะณา ชุณหะวัณ' ทิ้งท้าย สมยศ กล่าวปราศรัยต่อจากธิษะณาว่า นวมทองใช้ความกล้าหาญที่จะพลีชีพต่อต้านการรัฐประหารและเรียกร้องประชาธิปไตย 31 ต.ค. ลุงนวมทองตัดสินใจจะฆ่าตัวตาย โดยการแขวนคอที่อนุสรณ์สถาน 14 ตุลา เพื่อแสดงเจตนารมณ์ว่า ประชาธิปไตยมีความหมายเท่าชีวิต พลีชีพเพื่อให้ได้มาเพื่อประชาธิปไตย แต่แกเห็นว่าจะพลีชีพจะไม่สำเร็จ เพราะคนอยู่เยอะ จึงตัดสินใจนั่งรถมาจึงถึงหน้าสำนักงานหนังสือพิมพ์ไทยรัฐ แกใช้อุปกรณ์เชือกลากรถ และตัดสินใจแขวนคอที่คอบันได และห้อยตัวลงมา จนเสียชีวิต สมยศ พฤกษาเกษมสุข กลุ่ม 24 มิถุนาประชาธิปไตย สมยศ กล่าวต่อว่า การตัดสินใจปลิดชีพตัวเองของ นวมทอง ไม่ใช่อุบัติเหตุ แต่เป็นการเตรียมตัวมาอย่างดี เสื้อยืดปรากฏข้อความจากบทประพันธ์ของกุหลาบ สายประดิษฐ์ ที่ประพันธ์ไว้หลังจากนักศึกษาสามารถขับไล่จอมพลถนอม กิตติขจร เมื่อเหตุการณ์ 14 ตุลา 2516 ความว่า “อันประชา สามัคคี มีจัดตั้ง เป็นพลัง แกร่งกล้า มหาศาล แสนอาวุธ แสนศัตรู หมู่อันธพาล ไม่อาจต้าน แรงมหา ประชาชน” สมยศ กล่าวถึงคุณูปการของนวมทองว่า ความตายของเขาได้กลายเป็นพลังปลุกการต่อสู้และความหวงแหนในสิทธิเสรีภาพประชาธิปไตย ให้กับประชาชน ภายหลังกลายมาเป็นคนเสื้อแดง และ นปช. จนกระทั่งวันนี้เยาวชนคนหนุ่มสาวได้ลุกขึ้นมาต่อต้านอีกครั้งหนึ่ง เป็นคณะราษฎร ปี 63 และประกาศยืนหยัดต่อสู้สานต่ออุดมการณ์ของคนเสื้อแดง และเจตนารมณ์ของนวมทอง พรรคการเมืองต้องรับรองอำนาจขอบเขต ICC นายแพทย์เหวง โตจิราการ อดีตสมาชิกสภาผู้แทนราษฎร (ส.ส.) พรรคเพื่อไทย และแกนนำ นปช. กล่าวว่าสิ่งสำคัญของการรำลึกของนวมทอง คือการยืนหยัดในเจตนารมณ์ของเขา โดยการหยุดยั้งการทำรัฐประหารให้ได้ ดังถ้อยความในจดหมายลาตายของนวมทองที่ว่า “ชาติหน้าคงไม่ต้องเจอการปฏิวัติรัฐประหารอีกต่อไป” นพ.เหวง ระบุต่อว่า เพื่อยุติการทำรัฐประหารในอนาคตดังที่นวมทองตั้งความหวังไว้ เขาเรียกร้องให้พรรคการเมืองทุกพรรคที่มีอุดมการณ์ประชาธิปไตยรับรองขอบเขตอำนาจศาลอาญาระหว่างประเทศ (ICC) โดยเฉพาะการก่ออาชญากรรมแก่มนุษยชาติ (Crime Against Humanity) และเรียกร้องให้พรรคการเมืองทุกพรรคต้องสนับสนุนรัฐธรรมนูญที่ร่างโดยประชาชนเท่านั้น นพ.เหวง โตจิราการ อดีต ส.ส.เพื่อไทย ขณะที่ พรรณิการ์ วานิช กรรมการบริหารคณะก้าวหน้า และกรรมการมูลนิธิคณะก้าวหน้า กล่าวเสริมว่า ก่อนหน้านี้ พรรคอนาคตใหม่ ก่อนที่ถูกยุบ มีนโยบายนำประเทศไทยเข้าเป็นภาคีของศาลอาญาระหว่างประเทศ เพื่อที่ต่อไปใครก็ตาม ยิงประชาชนตายกลางถนน คนไหนเอารถถังออกมารัฐประหาร คนไหนเอาแก๊สน้ำตาและรถจีโน่ยิงใส่ประชาชนลูกหลานของเรา ถ้าศาลในประเทศเอาผิดไม่ได้ ต้องเอาไปติดคุกที่ศาลอาญาระหว่างประเทศ “วันนี้คนที่เป็นอนาคตของประเทศ คนที่ต่อสู้เพื่อข้อเรียกร้องแห่งยุคสมัย คนที่ต่อสู้และมีความฝันแบบเดียวกับลุงนวมทอง คือประเทศไทยอำนาจเป็นของประชาชน ไม่มีการปฏิวัติรัฐประหารอีก วันนี้คนเหล่านั้นอยู่ในคุก เพื่อนของเรา น้องของเรา ลูกหลานของเรา อยู่ในคุก เพียงเพราะพวกเขาต่อสู้เพื่อความฝันของเราทุกคน เพื่อความฝันของลุงนวมทอง คนที่ฆ่าพี่น้อง ลูกหลานของเรา ลอยหน้าลอยตาอยู่ในสภา อยู่ในกองทัพ มีรถถังคุ้มกะลาหัว วันนี้ยังเป็นวันของพวกมัน แต่ประเทศนี้เป็นของพวกเราประชาชน และสักวันหนึ่งที่พวกเราชนะ ผู้ที่ทำกับประชาชนเจ้าของประเทศจะต้องอยู่มรเรือนจำ และอนาคตจะเป็นของพวกเรา ทำความฝันของลุงนวมทอง ทำไปด้วยกัน ไม่มีอะไรอาจต้านแรงของมหาประชาชน” พรรณิการ์ ทิ้งท้าย พรรณิการ์ วานิช กรรมการบริหารคณะก้าวหน้า จากลุงนวมทองสู่คนรุ่นใหม่ เวลา 16.00 น. ที่สะพานลอยเยื้องสำนักงานหนังสือพิมพ์ไทยรัฐ หรือสดมภ์อนุสรณ์นวมทอง ไพรวัลย์ กลุ่มนักกิจกรรมรุ่นใหม่ เช่น กลุ่ม Wevo Gen Z ทะลุฟ้า เฟมินิสต์ปลดแอก เครือข่ายแรงงานเพื่อสิทธิประชาชน ทศพร เสรีรักษ์ สมาชิกพรรคเพื่อไทย ฯลฯ ร่วมวางดอกไม้และพวงหรีดที่ใต้บันไดสะพานลอย เพื่อรำลึกการจากไปของนวมทอง ทั้งนี้ ช่วงก่อนเริ่มพิธีวางดอกไม้และพวงหรีดโดยตัวแทนนักกิจกรรมกลุ่มต่างๆ ตำรวจเข้ามาเจรจาไม่ให้กลุ่ม Wevo Gen Z แขวนป้ายรำลึกการจากไปของลุงนวมทอง แต่สุดท้ายทางผู้จัดยืนยันจะแขวนป้ายต่อไป และจะนำลงเมื่อเสร็จกิจกรรม หลังจากวางดอกไม้และพวงหรีดตัวแทนกลุ่มนักกิจกรรมกล่าวรำลึกนวมทองผ่านเครื่องเสียง ต๋ง ตัวแทนทะลุฟ้า อ่านบทกวีให้กับนวมทอง พร้อมกล่าวสดุดีว่า เป็นสามัญชนผู้ใช้ทุกอย่างแม้กระทั่งชีวิตเพื่อการต่อต้านรัฐประหาร และแม้ว่าผ่านมา 15 ปี การเรียกร้องสิทธิเสรีภาพ และต้านรัฐประหารยังคงอยู่ แต่วันนี้ต๋งมองว่าประเทศไทยเปลี่ยนแล้ว และจะไม่เป็นเหมือนเดิม พร้อมจะผลักดันไปสู่การเปลี่ยนแปลงที่ตามที่ได้หวังไว้ ด้านตัวแทนคณะราษฎร กล่าวยกย่องลุงนวมทองเป็นวีรบุรุษที่ต่อสู้เพื่อประชาธิปไตย และเจตนารมณ์ของเขาจะอยู่ในใจคนรุ่นใหม่ที่กำลังต่อสู้เพื่อสิทธิเสรีภาพขณะนี้ ตัวแทนคณะราษฎร “ขอให้ประชาชนทุกคนรับรู้ว่าวีรบุรุษที่แท้จริงไม่ใช่นายทหารที่มีดาวประดับบ่า ที่ลั่นวาจาดูถูกแต่ประชาชนที่สละตนเพื่อประชาชนด้วยกันเอง ที่ต่อต้านรัฐประหารและความไม่เป็นธรรมที่เกิดขึ้น ในจดหมายของนวมทอง เขียนไว้ว่า ‘ชาติหน้าขอไม่เจอการปฏิวัติอีก’ แต่ผ่านมาแล้ว 15 ปี ประเทศยังคงวงเวียนอยู่กับการรัฐประหาร ถือเป็นเรื่องที่น่าคับแค้นใจและน่าเศร้า” “อย่างไรก็ตาม แม้ว่าวันนี้ลุงนวมทองจะได้จากไปแล้ว แต่อุดมการณ์ของลุงนวมทอง ยังมีชีวิตจะสู้ไปกับพวกเรา จนถึงวันที่เราจะไม่พบเจอการปฏิวัติรัฐประหารอีก” ตัวแทนราษฎร ทิ้งท้าย หลังจากประชาชนวางดอกไม้แล้ว พิธีกรเชิญชวนผู้เข้าร่วมงานร้องเพลง “เพื่อมวลชน” ร้องโดยวงสามัญชน ก่อนที่เวลา 15.45 น. พิธีกรประกาศยุติกิจกรรม ขณะที่กลุ่ม Wevo Gen Z จะเดินทางไปร่วมงานชุมนุมที่แยกราชประสงค์ในเวลา 16.00 น. ต่อไป นพ.ทศพร เสรีรักษ์ สมาชิกพรรคเพื่อไทย ข่าวการเมืองสิทธิมนุษยชนนปช.นวมทอง ไพรวัลย์Wevoเฟมินิสต์ปลดแอกรัฐประหารปี 49คณะราษฎรติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/hoZzeBeEMpo/95730,2021_10_31
