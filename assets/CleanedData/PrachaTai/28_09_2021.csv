title,summary,link,published
ประชามติสวิตเซอร์แลนด์สนับสนุนการแต่งงานคนรักเพศเดียวกัน,"Submitted on Tue, 2021-09-28 01:52ชาวสวิตเซอร์แลนด์ 2 ใน 3 ลงประชามติสนับสนุนให้การแต่งงานของคนรักเพศเดียวกันถูกกฎหมาย ทำให้เป็นอีกประเทศหนึ่งในยุโรปตะวันตกที่ยอมรับสิทธิสมรสเท่าเทียม สำนักนายกรัฐมนตรีของสวิตเซอร์แลนด์เปิดเผยผลการลงประชามติเมื่อวันที่ 26 ก.ย. ที่ผ่านมา โดยระบุว่ามีผู้ลงคะแนนเสียงร้อยละ 64.1 จากประชามติทั่วประเทศสนับสนุนให้การแต่งงานของคนรักเพศเดียวกันเป็นเรื่องถูกกฎหมาย แผนที่สวิสเซอร์แลนด์ จำแนกผลการลงประชามติสนับสนุนการแต่งงานของคนรักเพศเดียวกัน เมื่อ 26 ก.ย. 64 (ที่มา: Wikipedia) จอน มุลเลอร์ คณะกรรมาธิการรณรงค์ให้โหวตสนับสนุนการแต่งงานของคนรักเพศเดียวกันกล่าวว่า มันเป็น ""วันประวัติศาสตร์สำหรับสวิตเซอร์แลนด์ และเป็นวันประวัติศาสตร์สำหรับความสมรสเท่าเทียมของคนรักเพศเดียวกัน และยังนับเป็นวันที่สำคัญสำหรับชุมชนผู้มีความหลากหลายทางเพศทั้งหมด"" สวิตเซอร์แลนด์นับเป็นประเทศที่ 30 ของโลกที่รับรองการแต่งงานของคนรักเพศเดียวกัน และเป็นหนึ่งในไม่กี่ประเทศสุดท้ายของยุโรปตะวันตกที่รับรองในเรื่องนี้ ประเทศแรกที่รับรองการแต่งงานของคนรักเพศเดียวกันคือเนเธอร์แลนด์ในปี 2544 แอนโทเนีย เฮาสเวิร์ธ คณะกรรมาธิการแห่งชาติขององค์กร ""แมร์ริเอจฟอร์ออล"" ที่แปลว่า ""การแต่งงานสำหรับทุกคน"" กล่าวว่าพวกเขาโล่งใจและมีความสุขมากสำหรับผลการลงประชามติและกลุ่มผู้สนับสนุนการแต่งงานของคนรักเพศเดียวกันจะฉลองเรื่องนี้ในเมืองหลวงกรุงเบิร์นของสวิตเซอร์แลนด์ คาริน เคลเลอร์-ซุตเตอร์ รัฐมนตรีกระทรวงยุติธรรมกล่าวว่าการแต่งงานของคนรักเพศเดียวกันจะสามารถกระทำได้นับตั้งแต่วันที่ 1 ก.ค. 2565 เป็นต้นไป เคลเลอร์-ซุตเตอร์กล่าวอีกว่า ""รัฐไม่ควรจะคอยบอกประชาชนว่าพวกเขาควรจะใช้ชีวิตอย่างไร"" องค์กรสิทธิมนุษยชน แอมเนสตี อินเตอร์เนชันแนล แถลงยินดีต่อผลประชามติของสวิตเซอร์แลนด์โดยบอกว่านับเป็น ""หลักไมล์ของความเท่าเทียม"" สำหรับสวิตเซอร์แลนด์แล้วถึงแม้ก่อนหน้านี้จะมีการอนุญาตให้คู่รักเพศเดียวกันจดทะเบียนคู่ชีวิตได้ ซึ่งมีคนจดทะเบียนนี้ประมาณ 700 รายต่อปี แต่การจดทะเบียนคู่ชีวิตก็ไม่ได้ให้สิทธิกับพวกเขามากเท่าการจดทะเบียนสมรส เช่น การจดทะเบียนสมรสจะให้สิทธิในเรื่องการขอสัญชาติและการอุปการะบุตรได้ รวมถึงทำให้สามารถเข้าถึงการบริจาคสเปิร์มได้ด้วย สำหรับกระบวนการในสวิตเซอร์แลนด์นั้นกลุ่มผู้เสนอให้มีการทำประชามตินี้มีการล่ารายชื่อ 50,000 รายชื่อเพื่อให้มีการทำประชามติหลังจากที่รัฐสภาสวิตเซอร์แลนด์ลงมติรับรองร่างกฎหมายในเดือน ธ.ค. ที่ผ่านมา โมนิกา รูเอกเกอร์ จากพรรคฝ่ายขวา SVP ของสวิตเซอร์แลนด์และสมาชิกฝ่ายต่อต้านการแต่งงานของคนรักเพศเดียวกันกล่าวว่าเธอผิดหวังกับผลลัพธ์โดยอ้างเรื่องเด็กและเรื่องครอบครัวมาเป็นตัวกีดกันคนรักเพศเดียวกัน จากการนับคะแนนหน่วยเลือกตั้ง 26 หน่วยของสวิตเซอร์แลนด์ผลออกมาว่ามีประชาชนมากกว่า 8 ล้านรายที่ลงคะแนนสนับสนุนการแต่งงานของคนรักเพศเดียวกันแม้กระทั่งในหน่วยเลือกตั้งพื้นที่ๆ อนุรักษ์นิยม พื้นที่ๆ มีเสียงสนับสนุนมากที่สุดคือเมืองบาเซิลที่มีคะแนนสนับสนุน 74 เสียง โอลกา นาราโนวา โฆษกของกลุ่มสนับสนุนฉลองผลประชามติอยู่ในร้านอาหารที่กรุงเบิร์นพร้อมลูกโป่งสีรุ้ง เธอบอกว่าผลการโหวตในครั้งนี้ ""ไม่ได้เป็นการเปลี่ยนแปลงประเทศ"" แต่เป็นสิ่งที่สะท้อนให้เห็นถึงความคิดอ่านของประชาชนชาวสวิสในช่วง 20 ปีที่ผ่านมา เป็นสิ่งที่สะท้อนให้เห็นว่ามีการยอมรับ LGBTQ+ อย่างกว้างขวางในสังคมของพวกเขา เรียบเรียงจาก Switzerland says resounding ‘yes’ to same-sex marriage, Aljazeera, 27-09-2021 ข่าวสิทธิมนุษยชนต่างประเทศสมรสเท่าเทียมการแต่งงานของคนรักเพศเดียวกันคนรักเพศเดียวกันเพศวิถีLGBTQ+ประชามติสวิตเซอร์แลนด์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/JSo_JfnEmhQ/95195,28_09_2021
ชาวคำป่าหลาย ยื่นหนังสือถึงปลัด จ.มุกดาหาร ถามความคืบหน้ากรณีถูกไล่ที่-ตัดต้นยาง ไร้ที่ทำกินกว่า 5 ปี,"Submitted on Tue, 2021-09-28 12:19กลุ่มผู้เดือดร้อนจากนโยบายทวงคืนผืนป่า จ.มุกดาหาร บุกศาลากลางยื่นหนังสือต่อผู้ว่าฯ ขอให้แต่งตั้งคณะทำงานเพิ่มเติม ด้านปลัดจังหวัดเสนอตั้งคณะทำงานชุดเล็ก ขณะที่กลุ่มผู้เดือดร้อนฯ รับคณะทำงานชุดเล็ก แต่รายชื่อคณะทำงานชุดเล็กต้องเข้าไปอยู่ในคณะทำงานชุดใหญ่ 28 ก.ย. 2564 วานนี้ (27 ก.ย. 2564) ณ ศาลากลางจังหวัดมุกดาหาร ประชาชนในพื้นที่ ต.คำป่าหลาย อ.เมือง จ.มุกดาหาร ซึ่งเป็นกลุ่มผู้เดือดร้อนที่ได้รับผลกระทบจากนโยบายทวงคืนผืนป่าพื้นที่ป่าดงหมู แปลงที่ 2 ได้เข้ายื่นหนังสือต่อผู้ว่าราชการจังหวัดมุกดาหาร เพื่อขอให้มีคำสั่งแต่งตั้งคณะทำงานเพิ่มเติม เพื่อแก้ไขปัญหากลุ่มผู้เดือดร้อนจากนโยบายทวงคืนผืนป่า โดยพื้นที่ดังกล่าวหน่วยป้องกันรักษาป่า มห.1 (คำป่าหลาย) ได้เข้าตรวจยึดพื้นที่ ตัดฟันต้นยาง พร้อมข่มขู่ไม่ให้เข้าไปทำกินในพื้นที่ ซึ่งที่ผ่านมาประชาชนในพื้นที่ก็ได้ยื่นหนังสือเพื่อร้องเรียนพฤติกรรมและได้มีการปรึกษาหารือกับหน่วยงานที่เกี่ยวข้อง จนนำมาสู่แนวทางการแก้ไขปัญหาด้วยการขอให้มีการแต่งตั้งคณะทำงานเพิ่มเติม และทาง จ.มุกดาหาร ได้มีการเสนอแต่งตั้งคณะทำงานดังกล่าวต่อผู้ว่าราชการจังหวัดมุกดาหาร แต่ปัจจุบันไม่มีความคืบหน้าใด เวลา 09.30 น. กลุ่มผู้เดือดร้อนจากนโยบายทวงคืนผืนป่าประมาณ 40 คน ตั้งแถวแบบเว้นระยะห่างทางสังคมพร้อมถือป้ายรณรงค์เพื่อเดินเท้าจากลานจอดรถไปยังอาคารศาลากลางจังหวัดมุกดาหาร ต่อมา ทาง จ.มุกดาหาร เปิดห้องประชุมและเชิญชาวบ้านไปยังห้องประชุมแก่งกระเบา ชั้น 3 โดยเวลาประมาณ 11.47 น. เอกราช มณีกรรณ์ ปลัดจังหวัดมุกดาหาร หัวหน้าคณะทำงานตรวจสอบการครอบครองเข้าทำประโยชน์ในพื้นที่ป่าสงวนแห่งชาติ ป่าดงหมู แปลงที่ 2 ท้องที่ ต.คำป่าหลาย อ.เมือง จ.มุกดาหาร เดินเข้ามาในห้องประชุมเพื่อเป็นตัวแทนจังหวัดมุกดาหารรับฟังปัญหาของประชาชนในพื้นที่ผู้เดือดร้อนจากนโยบายทวงคืนผืนป่า ตัวแทนประชาชนในพื้นที่ผู้เดือดร้อนจากนโยบายทวงคืนผืนป่าได้กล่าวต่อปลัดจังหวัดมุกดาหารว่า “กลุ่มผู้ได้รับความเดือดร้อนจากนโยบายทวงคืนผืนป่าได้มายื่นหนังสือหลายครั้ง ตอนนี้ติดปัญหาอยู่อย่างเดียวคือเรื่องของการเซ็นหนังสือจากผู้ว่าราชการจังหวัด เพราะฉะนั้นอยากให้เร่งรัดในเรื่องนี้อย่างเร่งด่วน ชาวบ้านได้รับผลกระทบมาตั้งแต่ ปี 2559 จากการยึดที่ดินจากนโยบายทวงคืนผืนป่าที่ไม่ถูกต้อง ที่ไม่มีการพิสูจน์สิทธิก่อน จนมีการฟ้องคดีแห้งทิ้งไว้ทำให้คนในพื้นที่ไม่กล้าเข้าไปทำกิน ข้อเสนอต่อมาพวกเราขอให้ยุติการดำเนินคดีที่เป็นคดีแห้งที่มีการฟ้องไว้ เพราะมีการข่มขู่อยู่ตลอดว่าถ้ามีใครเข้าไปทำกินจะมีการฟ้องร้องและถูกจับทันที ตัวแทนกลุ่มร้องขอให้ประชาชนสามารถเข้าไปทำกินในระหว่างที่มีการแก้ไขปัญหา เพราะตลอดเวลา 5 ปีที่ผ่านมา คนในพื้นที่ไม่มีรายได้ ไม่มีที่ดินทำกิน และสุดท้ายขอให้ชดเชยเยียวยา เนื่องจาก 5 ปีที่ผ่านมา ไม่ได้ปลูกมัน ปลูกอ้อย หรือทำอะไรในที่ดินได้เลย และอยากจะขอย้ำกับทางจังหวัดว่าให้รีบตั้งคณะทำงาน แก้ไขปัญหา ภายใน 7 วัน ถ้าไม่มีการตั้งคณะทำงานหรือเซ็นหนังสือจะกลับมาอีกรอบ และจะร้องเรียนผู้ว่าราชการจังหวัดมุกดาหารที่ละเว้นการปฏิบัติหน้าที่ไม่ยอมแก้ไขปัญหาให้ชาวบ้านพื้นที่ตำบลคำป่าหลาย” ด้านปลัดจังหวัดมุกดาหารกล่าวว่า “เรื่องของคำสั่งที่เสนอรองผู้ว่าราชการจังหวัด เรื่องแต่งตั้งคณะทำงานเพื่อแก้ไขปัญหา ซึ่งดูตามอำนาจหน้าที่คณะ ตอนนั้นไม่มีอำนาจในการเข้าไปดำเนินการใดๆ นอกจากสำรวจว่าที่ดินที่เป็นปัญหาประกอบด้วยของใครบ้างจำนวนเท่าไร ซึ่งผมเป็นประธานผมไม่มีอำนาจที่จะไปตั้งใครเป็นคณะทำงานแก้ไขปัญหาได้ แต่พอดีว่ามีหนังสือคำสั่งใหม่เข้ามาเป็นคำสั่งของคณะกรรมการนโยบายที่ดินแห่งชาติเรื่องการแต่งตั้งคณะกรรมการพิสูจน์สิทธิในที่ดินของรัฐ หนังสือตัวนี้ก็จะเป็นทางออกของเราทางหนึ่ง ซึ่งตรงนี้เราจะไม่ได้อยู่ในคณะกรรมการชุดใหญ่แต่คณะกรรมการที่พวกเราเสนอจะอยู่ในคณะกรรมการชุดคณะทำงาน ซึ่งคณะอนุกรรมการพิสูจน์สิทธิในที่ดินของรัฐเป็นผู้ออกคำสั่ง ส่วนในข้อเสนอที่อยากจะขอให้ยุติการดำเนินคดีต่างๆ ที่มีอยู่หรือขอให้ชาวบ้านเข้าไปทำกินในช่วงแก้ไขปัญหาหรือค่าชดเชยต่างๆ ตรงนี้เป็นเรื่องที่อยู่นอกเหนืออำนาจหน้าที่ของจังหวัดที่จะพิจารณาว่าให้ได้หรือไม่ได้ แต่จังหวัดมีหน้าที่ที่จะรับข้อเสนอและส่งต่อให้หน่วยงานที่รับผิดชอบที่จะแก้ไขปัญหาให้ได้” ขณะที่ตัวแทนประชาชนได้กล่าวชี้แจงเพิ่มเติมต่อปลัดจังหวัดมุกดาหารว่า “อาจจะเกิดความไม่เข้าใจตรงกันเล็กน้อย เพราะว่าเราขอให้มีคำสั่งแต่งตั้งคณะทำงานเพิ่มเติม ไม่ใช่ตั้งเพื่อเป็นคณะทำงานเพื่อแก้ไขปัญหา เราเห็นด้วยกันในการประชุมว่าการตั้งคณะทำงานเพิ่มเติมจากกลุ่มเดิมจะช่วยแก้ไขปัญหาได้ร่วมกันในการพิสูจน์ เพราะฉะนั้นคำสั่งของจังหวัดมุกดาหารที่มีอยู่แล้วคิดว่ายังใช้ได้ ไม่มีปัญหาในเรื่องของอำนาจจะเกินขอบเขต เพราะในเรื่องของการตั้งคณะทำงานเพิ่มเติมชุดนี้ก็ตั้งเพื่อพิสูจน์สิทธิ ตรวจสอบการครอบครองป่าสงวนเหมือนเดิม เพียงแต่ตั้งคณะทำงานเพิ่ม เพื่อให้บรรลุเป้าหมายได้ตามที่กำหนดไว้” ปลัดจังหวัดมุกดาหารกล่าวว่า “ถ้าเป็นในเรื่องของการตรวจสอบพิสูจน์สิทธินี้ได้ ก็คือหาข้อมูลว่าที่ดินตรงนี้มีใครเป็นเจ้าของ มีเนื้อที่ขอบเขตเท่าไร ซึ่งถ้าเป็นแบบนั้นไม่มีปัญหาก็จะเป็นคณะทำงานที่เพิ่มเติม เป็นการเพิ่มเติมบุคคล ก็จะได้มาทำงานควบคู่กับคณะใหญ่ ก็ต้องเสนอผู้ว่าเซ็น แต่ถ้าเป็นคณะทำงานย่อยที่เราตั้งขึ้นมาเพื่อช่วยเหลือการทำงานในชุดใหญ่อันนี้ผมเซ็นเองในฐานะประธาน” หลังจากที่ปลัดจังหวัดมุกดาหารกล่าวจบ ฝั่งประชาชนขอเวลาประมาณ 10 นาที เพื่อปรึกษาหารือในเรื่องที่ปลัดจังหวัดมุกดาหารได้เสนอมา โดยหลังจากที่กลุ่มผู้เดือดร้อนจากนโยบายทวงคืนผืนป่าได้ทำการปรึกษาหารือกันเป็นที่เรียบร้อยจึงได้ข้อสรุปว่า “เรื่องข้อเสนอของการตั้งคณะทำงานชุดเล็กภายใต้คณะทำงานชุดใหญ่อันนี้เรารับ เพราะเราเห็นว่าการดำเนินการจะได้ไปต่ออย่างรวดเร็ว แต่ว่าอยากให้มีการนำคณะทำงานชุดเล็กเข้าไปสู่คณะทำงานชุดใหญ่เช่นกันจะหลังจากนี้ก็ได้ ซึ่งยังเป็นข้อเสนอของเราอยู่เพื่อให้คณะทำงานชุดใหญ่มีอัตราส่วนที่เท่ากัน เพราะเราค่อนข้างกังวลว่าถ้าเกิดสุดท้ายแผนที่ออกมาไม่ตรงกัน ใครจะเป็นผู้มีอำนาจในการตัดสินใจ ฉะนั้นข้อแรกขอให้มีการตั้งคณะทำงานชุดเล็กในเร็วๆ นี้ และเสนอให้เพิ่มชื่อที่มีอยู่ในชุดเล็กเข้าไปในคณะทำงานชุดใหญ่ด้วย” ด้านปลัดจังหวัดมุกดาหารได้ตอบรับว่าขอรับไว้ในข้อเสนอของคณะทำงานชุดเล็ก เมื่อแต่งตั้งเสร็จแล้วอยากจะขอให้เชิญหน่วยที่เกี่ยวข้องทั้งชุดเล็กและชุดใหญ่มานั่งคุยกันก่อน เพื่อวางแนวทางร่วมกันว่าขั้นต้นจะดำเนินการอย่างไรจะได้เดินไปอย่างถูกต้อง หลังจากนั้นประชาชนกลุ่มผู้เดือดร้อนจากนโยบายทวงคืนผืนป่าก็ทำการยื่นหนังสือต่อปลัดจังหวัดมุกดาหารอย่างเป็นทางการ ข่าวการเมืองสิทธิมนุษยชนคุณภาพชีวิตสิ่งแวดล้อมข่าวการเมืองสิทธิมนุษยชนคุณภาพชีวิตสิ่งแวดล้อมคำป่าหลายมุกดาหารการไล่ที่การรุกไล่ที่ดินหน่วยป้องกันรักษาป่า มห.1นโยบายทวงคืนผืนป่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/bleAWwG5i4I/95198,28_09_2021
"ส.ค. 64 ผู้ประกันตนขอรับประโยชน์ทดแทนว่างงาน 304,884 คน ถูกเลิกจ้าง 90,933 คน","Submitted on Tue, 2021-09-28 04:02เดือน ส.ค. 2564 มีแรงงานในระบบประกันสังคมหรือผู้ประกันตนมาตรา 33 จำนวน 11,079,956 คน ขอรับประโยชน์ทดแทนกรณีว่างงาน 304,884 คน ถูกเลิกจ้าง 90,933 คน 28 ก.ย. 2564 ข้อมูลจาก รายงานเศรษฐกิจแรงงาน ประจำเดือน ส.ค. 2564 โดยกองเศรษฐกิจการแรงงาน สำนักงานปลัดกระทรวงแรงงาน ระบุว่าเดือน ก.ค. 2564 มีแรงงานในระบบประกันสังคมหรือผู้ประกันตนมาตรา 33 จำนวน 11,079,956 คน ลดลงร้อยละ -0.33 เมื่อเทียบกับเดือนเดียวกันของปีที่ผ่านมา (จำนวน 11,117,083 คน) และเมื่อเทียบกับ เดือนที่ผ่านมา (จำนวน 11,127,233 คน) ลดลงร้อยละ -0.42 สถานการณ์การว่างงาน (ผู้ว่างงาน หมายถึง ผู้ขอรับประโยชน์ทดแทนกรณีว่างงานในระบบประกันสังคม) เดือน ส.ค. 2564 มีผู้ว่างงานจำนวน 304,884 คน ลดลงร้อยละ -29.91 เมื่อเทียบกับเดือนเดียวกัน ของปีที่ผ่านมา (จำนวน 435,010 คน) และลดลงเมื่อเทียบกับเดือนที่ผ่านมา (จำนวน 308,295 คน) ร้อยละ -1.11 ทั้งนี้ อัตราการว่างงานของสำนักงานสถิติแห่งชาติในไตรมาส 2/2564 เท่ากับร้อยละ 1.9 สถานการณ์การเลิกจ้าง เดือน ส.ค. 2564 มีผู้ประกันตนที่ขอรับประโยชน์ทดแทนกรณีว่างงานจากสาเหตุเลิกจ้าง จากสำนักงานประกันสังคม มีจำนวน 90,933 คน ลดลงร้อยละ -58.73 เมื่อเทียบกับเดือนเดียวกัน ของปีที่ผ่านมา (จำนวน 220,324 คน) และลดลงเมื่อเทียบกับเดือนที่ผ่านมา (จำนวน 90,957 คน) ร้อยละ -0.03 และอัตราการเลิกจ้างของผู้ขอรับประโยชน์ทดแทนกรณีว่างงานจากสาเหตุเลิกจ้างของระบบประกันสังคมในเดือน ส.ค. 2564 เท่ากับร้อยละ 0.80 ข่าวเศรษฐกิจสังคมแรงงานคุณภาพชีวิตตลาดแรงงานประกันสังคมเลิกจ้างว่างงานติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/cFdwFGMw13w/95197,28_09_2021
'มะขามป้อม' เปิดหน่วยจัดการความรู้ชูแนวคิด 'การออกแบบเพื่อทุกคน' สร้าง 'เชียงดาว' เมืองแห่งการเรียนรู้,"Submitted on Tue, 2021-09-28 02:38องอาจ เดชา : รายงาน มะขามป้อม ร่วมเครือข่าย เปิดโครงการ “หน่วยจัดการความรู้สุขภาวะสู่ชุมชุน” ชูแนวคิด Universal Design เมืองที่ออกแบบเพื่อคนทุกวัยมุ่งสร้างเชียงดาวเป็นเมืองแห่งการเรียนรู้เพื่อทุกคน เริ่มโครงการปรับสภาพบ้านคนพิการ ผู้สูงอายุและโภชนาการสำหรับศูนย์เด็กเล็ก ร่วมกับเทศบาล อบต. สาธารณสุข ศูนย์พัฒนาเด็กเล็ก ทั่วอำเภอเชียงดาวตลอดปีนี้ เวทีสะท้อนปัญหาโภชนาการในเด็กเล็ก และปัญหาการดูแลผู้สูงอายุและคนพิการ ถือเป็นปัญหาที่กระจายอยู่ทั่วประเทศ หากไม่มีการจัดการดีพอ พื้นที่มีแนวโน้มผู้สูงวัย คนพิการ เพิ่มขึ้นมากหวั่นกระทบงบดูแลค่าใช้จ่ายในการดูแลและระบบสาธารณสุข ประเด็นปัญหาที่พบ งบบริหารจัดการงบปรับปรุงบ้านติดขัด ยังไม่ได้รับการถ่ายโอน รวมไปถึงกลุ่มเป้าหมายไม่มีสัญชาติไทย จึงไม่สามารถตั้งงบเบิกจ่ายในการปรับปรุงบ้านได้ จุดเด่นและผลลัพธ์ของโครงการ สร้างแกนนำ เพื่อการเปลี่ยนแปลงสุขภาวะได้อย่างเป็นรูปธรรม ต่อเนื่อง ยั่งยืนในพื้นที่ ถอดโมเดล เพื่อขยายผลต่อไปได้ 21 กันยายน 2564 มูลนิธิสื่อชาวบ้าน (มะขามป้อม) เปิดเวทีชี้แจงโครงการพัฒนาจุดจัดการ(node)เพื่อขยายผลชุดความรู้สุขภาวะในพื้นที่อำเภอชียงดาว จังหวัดเชียงใหม่ ขึ้น โดยมีเป้าหมายเพื่อขยายองค์ความรู้ พัฒนาผู้นำการเปลี่ยนแปลงในชุมชนเชียงดาว เน้นเรื่องสุขภาวะ ในกลุ่มผู้สูงอายุ คนพิการ และภาวะโภชนาการเด็กเล็กในพื้นที่อำเภอเชียงดาว โดยได้รับทุนจากศูนย์เรียนรู้สุขภาวะ สำนักงานกองทุนการสร้างเสริมสุขภาพ(สสส.) ฉัตรเทพ เพิ่มทรัพย์ ปลัดอาวุโสอำเภอเชียงดาว ฉัตรเทพ เพิ่มทรัพย์ ปลัดอาวุโสอำเภอเชียงดาว เป็นประธานกล่าวเปิดงานว่า ปัญหาเรื่องสุขภาวะโภชนาการในเด็กเล็กนั้นถือว่าเป็นสิ่งสำคัญมากไม่น้อยไปกว่าเรื่องอื่นๆ เพราะจะส่งผลทั้งทางร่างกาย สมอง สติปัญญา ของเด็กที่จะเติบโตเป็นกำลังของประเทศในอนาคต ส่วนกลุ่มผู้สูงวัย ก็จะมีแนวโน้มที่จะมีอายุยืนยาว จึงอาจถือได้ว่าเป็นภาระรับผิดชอบขององค์การปกครองส่วนท้องถิ่นอย่างหลีกเลี่ยงไม่ได้ “ดังนั้น ทำอย่างไรถึงจะแก้ไขปัญหาโภชนาการในเด็ก ให้เด็กได้รับสารอาหาร สุขลักษณะ ทำอย่างไรถึงจะไม่ให้ผู้สูงวัย ผู้พิการ มีสุขภาวะ มีกายแข็งแรง มีใจที่เป็นสุข มีสภาพแวดล้อมที่ดี ซึ่งต้องเกิดจากความจริงจัง ใส่ใจ และจริงใจ ของพวกเราทุกฝ่าย ได้ร่วมกันถอดบทเรียน องค์ความรู้ในครั้งนี้ ให้บรรลุตามความต้องการ โดยเป็นการสร้างภาคีของชุมชนให้มีความเข้มแข็งมากยิ่งๆ ขึ้น” ปลัดอาวุโสอำเภอเชียงดาว กล่าว พฤหัส พหลกุลบุตร เลขาธิการมูลนิธิสื่อชาวบ้าน(มะขามป้อม) ในการเสวนาเรื่อง “ออกแบบเมืองในฝันจากการมีส่วนร่วมของทุกคน” พฤหัส พหลกุลบุตร เลขาธิการมูลนิธิสื่อชาวบ้าน(มะขามป้อม) กล่าวว่า ถือเป็นเรื่องที่น่ายินดี เมื่อล่าสุด ทางยูเนสโก ได้มีการประกาศให้ดอยหลวงเชียงดาว เป็นพื้นที่ชีวภาพมณฑลแห่งใหม่ของโลก ซึ่งทำให้เราอยากให้เชียงดาวเป็นเมืองในฝัน กันมากขึ้น ว่าทำอย่างไรถึงจะให้เชียงดาวเป็นเมืองแห่งการเรียนรู้ ไม่ว่าจะเป็นกลุ่มเด็ก เยาวชน ผู้ใหญ่ ผู้สูงวัย ทุกคนต้องมีส่วนร่วมในการออกแบบการพัฒนาเมือง พัฒนาท้องถิ่นร่วมกัน ซึ่งเราคาดหวังไว้ว่า เราจะร่วมกันสร้างพื้นที่การเรียนรู้ ที่เป็นมิตรต่อสิ่งแวดล้อม มาร่วมกันออกแบบพื้นที่ร่วมกัน ให้แก่เด็ก คนพิการ และผู้สูงวัยร่วมกัน “เหมือนที่ทางยูเนสโกได้วางคุณสมบัติของเมืองแห่งการเรียนรู้(Key Features of Learning Cities) มีองค์ประกอบหลัก 3 ประการดังนี้คือ 1. ประโยชน์หลักจากการส่งเสริมเมืองแห่งการเรียนรู้ 3 ประการ ได้แก่ ประชาชนมีอำนาจในการตัดสินใจและการรวมกลุ่มทางสังคม การพัฒนาทางเศรษฐกิจและความรุ่งเรืองทางวัฒนธรรม รวมทั้งการพัฒนาอย่างยั่งยืน 2. คุณลักษณะสำคัญที่จะนำไปสู่การเป็นเมืองแห่งการเรียนรู้ 6 ประการ ได้แก่ การส่งเสริมการเรียนรู้ ตั้งแต่พื้นฐานจนถึงอุดมศึกษา การส่งเสริมการเรียนรู้ในครอบครัวและชุมชน การอำนวยความสะดวกให้มีการเรียนรู้อย่างมีประสิทธิภาพในสถานที่ทำงาน การส่งเสริมการใช้เทคโนโลยีเกี่ยวกับการเรียนรู้ที่ทันสมัย การส่งเสริมคุณภาพและความเป็นเลิศในการเรียนรู้ และการสนับสนุนวัฒนธรรมการเรียนรู้ตลอดชีวิตอย่างเข้มแข็ง และ 3. เงื่อนไขสำคัญที่เป็นพื้นฐานการสร้างเมืองแห่งความรู้ 3 ประการ ได้แก่ ความมุ่งมั่น และความเข้มแข็งของผู้นำการบริหารเมืองและการมีส่วนร่วมของผู้มีส่วนได้เสีย รวมทั้งการเคลื่อนย้าย และการใช้ทรัพยากร” เลขาธิการมูลนิธิสื่อชาวบ้านฯ กล่าว ทั้งนี้ เลขาธิการมูลนิธิสื่อชาวบ้าน(มะขามป้อม) ยังได้แสดงวีดีทัศน์ เรื่อง Universal Design (UD) : การออกแบบเพื่อทุกคน โดย รศ.ไตรรัตน์ จารุทัศน์ คณะสถาปัตยกรรมศาสตร์ จุฬาลงกรณ์มหาวิทยาลัย ซึ่งชี้ให้เห็นว่า การออกแบบเพื่อทุกคนเป็นการออกแบบผลิตภัณฑ์ หรือสภาพแวดล้อมที่ทุกคนสามารถใช้งานได้โดยไม่มีข้อจำกัดด้านร่างกายและอายุ สำหรับรายละเอียดเนื้อหาที่จะกล่าวถึงในรายวิชานี้จะบรรยายเกี่ยวกับความเป็นมา และความสำคัญของการออกแบบเพื่อทุกคน หลักของการออกแบบ เกณฑ์การออกแบบ การนำหลักการ UD ไปประยุกต์ใช้กับสถาปัตย์ การออกแบบ UD นี้ไม่ใช่เพื่อคนพิการ ผู้สูงอายุ เท่านั้น การออกแบบดังกล่าวยังเหมาะสมกับคนท้อง เด็ก คนป่วย ฯลฯ อีกด้วย ปัญหาเรื่องโภชนาการในเด็กเล็ก และปัญหาการดูแลผู้สูงอายุและคนพิการ ถือเป็นปัญหาที่กระจายอยู่ทั่วประเทศ หากไม่มีการจัดการดีพอ ภัทรภร เกิดจังหวัด หัวหน้าโครงการพัฒนาจุดจัดการ(node)เพื่อขยายผลชุดความรู้สุขภาวะในพื้นที่อำเภอชียงดาว จังหวัดเชียงใหม่ เปิดเผยว่า จากสถานการณ์ปัญหาเรื่องโภชนาการในเด็กเล็ก และปัญหาการดูแลผู้สูงอายุและคนพิการ นับว่าเป็นปัญหาที่กระจายอยู่ทั่วประเทศ และหากไม่มีการจัดการแก้ปัญหาที่ดีพอ ปัญหาเหล่านี้อาจจะก่อให้เกิดปัญหาอื่นๆ ตามมา เช่นเดียวกับที่อำเภอเชียงดาว ตัวเลขผู้สูงอายุจากจำนวนประชากรในพื้นที่ก็มีแนวโน้มที่สูงขึ้น รวมทั้งจำนวนเด็กเล็กในชุมชนก็เพิ่มมากขึ้น และจากประสบการณ์การทำงานที่ผ่านมา มูลนิธิสื่อชาวบ้าน(มะขามป้อม) ในฐานะองค์กรที่ตั้งอยู่ในพื้นที่ เห็นถึงความจำเป็นที่จะขยายองค์ความรู้ในทั้ง 2 เรื่องนี้ในชุมชน เพื่อสร้างโอกาสในการเข้าถึง องค์ความรู้ที่มีประสิทธิภาพ โดยผ่านจุดจัดการ(Node) ที่สามารถขยายองค์ความรู้และมีการติดตามผลเป็นที่ปรึกษาอย่างต่อเนื่อง โดยการขยายผลจากองค์ความรู้ของศูนย์การเรียนผสานกับศักยภาพของชุมชนที่ต้นทุนเดิมของพื้นที่ ยิ่งจะเป็นการส่งเสริมโอกาสให้เกิดความสำเร็จที่จะทำให้ชุมชนมีสุขภาวะและคุณภาพชีวิตที่ดีขึ้น ภัทรภร เกิดจังหวัด หัวหน้าโครงการพัฒนาจุดจัดการ(node)เพื่อขยายผลชุดความรู้สุขภาวะ ในพื้นที่อำเภอชียงดาว จังหวัดเชียงใหม่ ทั้งนี้ จากการสำรวจข้อมูลเรื่องสถานการณ์ด้านโภชนาการในศูนย์พัฒนาเด็กเล็กในพื้นที่อำเภอเชียงดาว มีทั้งหมด 42 ศูนย์ อยู่ภายใต้การดูแลขององค์การบริหารส่วนตำบล 6 แห่ง และเทศบาลตำบล 36 แห่ง พบว่า ลักษณะปัญหาด้านโภชนาการในเด็กปฐมวัยในพื้นที่มีความหลากหลาย มีทั้งเด็กอ้วน เด็กผอม (น้ำหนักเกินเกณฑ์ และน้ำหนักต่ำกว่าเกณฑ์) คนที่มีน้ำหนักเกินเกณฑ์ บางคนมีลักษณะอาการฟันผุรวมอยู่ด้วย อันเนื่องมาจากสาเหตุที่ผู้ปกครองห่อขนมและนมรสหวานมาให้เด็กกิน ในขณะที่โรงเรียน ยังมีวิธีการจัดการขององค์กรปกครองส่วนท้องถิ่น ในรูปแบบการประมูลเสนอราคาโดยมีผู้ประกอบการมาจากภายนอก ซึ่งความรับผิดชอบในการกำหนดเมนูอาหาร รวมทั้งการจัดหาวัตถุดิบ เป็นบทบาทของผู้ประกอบการทั้งหมด ดังนั้นการทำงานเพื่อพัฒนาและปรับปรุงลักษณะอาหารให้ถูกหลักโภชนาการ นอกจากต้องอาศัยข้อกำหนดเชิงนโยบายขององค์กรต้นสังกัดที่ดูแลเรื่องนี้แล้ว ยังต้องอาศัยความร่วมมือจากผู้ประกอบการผู้จัดหาเมนูอาหาร รวมทั้งการทำงานอย่างใกล้ชิดระหว่างคุณครูกับผู้ปกครองเพื่อช่วยกันกำหนดปัจจัยโภชนาการของเด็กๆ ให้สอดคล้องกันทั้งที่โรงเรียนและที่บ้านคู่ขนานกันไปด้วย “ในช่วง 1-2 ปีที่ผ่านมา หน่วยงานต้นสังกัดในบางพื้นที่เทศบาลและ อบต.มีความพยายามในการแก้ไขปัญหาเหล่านี้ ซึ่งจากการที่เราลงไปสัมภาษณ์พูดคุยในแต่ละศูนย์พัฒนาเด็กเล็กฯ พบว่า มีศูนย์พัฒนาเด็กเล็กเทศบาลตำบลเชียงดาวเพียงแห่งเดียวในอำเภอเชียงดาวที่ประกอบอาหารโดยใช้โปรแกรมโครงการ Thai School Lunch และมีความริเริ่มในการชักชวนเจ้าหน้าที่โภชนาการอาหารจากโรงพยาบาลเชียงดาวมาช่วยให้ความรู้กับผู้ปกครองของเด็กในชุมชนเป็นเบื้องต้น แต่นอกเหนือจากนั้น ในศูนย์พัฒนาเด็กเล็กที่เหลืออีก 40 กว่าแห่ง จาก 9 พื้นที่องค์กรปกครองส่วนท้องถิ่น ยังไม่มีข้อมูลรายงานที่เกี่ยวข้องกับการปรับปรุงอาหารและพัฒนาโภชนาการในศูนย์พัฒนาเด็กเล็กมากนัก ดังนั้น จึงได้ดำเนินโครงการนี้ขึ้นมา เพื่อเป็นการขยายชุดความรู้โภชนาการปฐมวัยในศูนย์พัฒนาเด็กเล็กนี้ขึ้นมา โดยได้เลือกศูนย์พัฒนาเด็กเล็กที่มีความพร้อมและสนใจเข้าร่วมโครงการ และสามารถที่จะพัฒนาเป็นผู้นำการเปลี่ยนแปลงในพื้นที่เพื่อเป็นต้นแบบขยายผลไปยังตำบลอื่นๆ ได้ต่อไป” หัวหน้าโครงการพัฒนาจุดจัดการ(node)เพื่อขยายผลชุดความรู้สุขภาวะ ในพื้นที่อำเภอชียงดาว กล่าว สอดคล้องกับที่ รัชนก แข็งแรง นักวิชาการสาธารณสุขปฏิบัติการ โรงพยาบาลส่งเสริมสุขภาพตำบลบ้านปางมะเยา อ.เชียงดาว จ.เชียงใหม่ บอกเล่าสถานการณ์ให้ฟังว่า ที่ผ่านมา ทาง รพ.สต.ปางมะเยา ก็ได้ติดตามภาวะโภชนาการในเด็กแต่ละโรงเรียน ซึ่งก็มีประเมินตามดัชนีชี้วัด พบว่า นอกจากจะเจอปัญหาเรื่องเด็กอ้วน เด็กผอมแล้ว เรายังพบเด็กเตี้ย จำนวน 20 คนอีกด้วย “จึงได้เสนอของบประมาณ 2565 ผ่านทางเทศบาลตำบลปิงโค้ง เพื่อร่วมกันจัดการแก้ไขปัญหา ภาวะเด็กเตี้ย ว่าทำไมถึงไม่สูง หรือเป็นเพราะว่าเด็กขาดสารอาหารอะไรหรือเปล่า โดยเราได้เข้าไปดำเนินการช่วยเหลือ โดยมีการเสริมนม ไข่ ให้กับเด็กกลุ่มนี้ที่บ้าน ในระยะเวลา 6 เดือน โดย สร้างความเข้าใจกับผู้ปกครอง ให้กับเด็กที่มีปัญหาจริงๆ และจะติดตามผลที่บ้าน นอกเหนือจาก โรงเรียน ว่าหลังจากเราเสริมนม ไข่ที่บ้าน แล้วภาวะโภชนาการจะดีขึ้นหรือไม่ หลังจากครบ 6 เดือน ก็จะมีการประเมินผลกันอีกครั้งหนึ่ง” รัชนก กล่าว ภัทรภร กล่าวเสริมต่อเรื่องนี้ว่า เป็นอีกประเด็นหนึ่งที่น่าสนใจ และเราคิดว่าโครงการนี้ จะช่วยพัฒนาองค์ความรู้ เพื่อขยายผลชุดความรู้สุขภาวะได้ดีมากยิ่งขึ้น และจะเป็นประโยชน์ เพราะเรามีปัจจัยที่ส่งเสริมให้เกิดความสำเร็จสำหรับชุดความรู้โภชนาการในศูนย์เด็กเล็กนี้ได้ เพราะจากการทำงานที่ผ่านมา ทำให้เราเห็นต้นทุนเดิมในพื้นที่ ผสานกับโอกาสที่จะทำให้คุณภาพชีวิตดีขึ้นได้ คือ มีกลุ่มครูจากศูนย์พัฒนาเด็กเล็กที่สนใจและมีศักยภาพ เห็นความเชื่อมโยงและอยากเติมความรู้นี้เพื่อพัฒนาตัวเองในศูนย์เด็กเล็กต่อไป อีกทั้งยังมีหมอ นักพัฒนาการเด็กและเวชศาสตร์ครองครัวที่สนใจเข้ามาร่วมขับเคลื่อนงานนี้ไปด้วยกันด้วย “มูลนิธิสื่อชาวบ้าน(มะขามป้อม) จะเป็นผู้ประสานเป็นตัวกลาง เชื่อมความรู้กับคนทำงานในพื้นที่เข้าด้วยกัน โดยเน้นการมีส่วนร่วมของชุมชน โดยได้ดึงแนวร่วมคนทำงานทุกภาคส่วนตั้งแต่ระดับราชการ จนถึงภาคประชาชนเพื่อขับเคลื่อนเมืองเชียงดาวไปด้วยกัน และครั้งนี้เราได้แนวร่วมการทำงานกับเครือข่ายสุขภาพ ทั้งทางโรงพยาบาลเชียงดาว และสาธารณสุขอำเภอ ร่วมถึงได้แนวร่วมแกนนำระดับท้องถิ่นมาร่วมทีมกันด้วย” ภัทรภร กล่าว เชียงดาว มีแนวโน้มผู้สูงวัย คนพิการ เพิ่มขึ้นมาก หวั่นกระทบงบดูแลค่าใช้จ่ายในการดูแลและระบบสาธารณสุข จากข้อมูลสถิติจำนวนประชากรในอำเภอเชียงดาว มีผู้สูงอายุ จำนวน 5744 คน คนพิการ 497 คน ในจำนวนนี้ เป็นผู้ป่วยเรื้อรังและเป็นผู้สูงอายุที่มีภาวะพึ่งพิง จำนวน 1753 คน และ 114 คน ซึ่งมีแนวโน้มว่าประชากรพื้นที่อำเภอเชียงดาว มีแนวโน้มที่จะเข้าสู่วัยผู้สูงอายุมากขึ้น สอดคล้องกับสถานการณ์ภายในปี 2568 ที่ประเทศไทยจะเข้าสู่สังคมผู้สูงอายุโดยสมบูรณ์ จากข้อมูลเหล่านี้ แสดงให้เห็นประเด็นข้อกังวลนอกเหนือจากภาระค่าใช้จ่ายในการดูแลจะเพิ่มสูงขึ้น รวมไปถึงปัญหาเรื่องการเตรียมความพร้อมในด้านการให้ความรู้ความเข้าใจในการดูแลผู้ป่วยในกลุ่มเฉพาะ เช่น ผู้สูงอายุที่มีอาการติดเตียง คนพิการ เป็นต้น ที่ผ่านมา ในอำเภอเชียงดาว มีการนำร่องปรับสภาพบ้านคนพิการและผู้สูงอายุไปแล้วจำนวน 2 หลัง ในพื้นที่ตำบลทุ่งข้าวพวง โดยใช้วิธีการระดมทรัพยากรร่วมกันกับหน่วยงานในพื้นที่เป็นหลัก หน่วยงานสาธาธารณสุขอำเภอ และอสม.ขอรับบริจาควัสดุก่อสร้างที่จำเป็นมาปรับสภาพบ้าน จากร้านค้าวัสดุ ผู้ประกอบในพื้นที่ จากนั้น ขอให้นายช่างโยธาและอาสาสมัครทหารกองหนุนลงแรงเพื่อช่วยกันปรับปรุงสภาพอาคารให้แก่คนพิการและผู้สูงวัย โดยไม่มีค่าใช้จ่าย แม้ว่าการปรับปรุงสภาพบ้านจะไม่ได้มีองค์ความรู้ที่ชัดเจน อาศัยเพียงความเชี่ยวชาญจากฝ่ายสาธารณสุขอำเภอและความชำนาญด้านการก่อสร้างจากนายช่างโยธาเท่านั้น ดังนั้น จะเห็นได้ว่า การขับเคลื่อนองค์ความรู้ด้านการปรับสภาพบ้านคนพิการและผู้สูงวัย ไม่ได้เริ่มจากศูนย์ แต่ได้ดำเนินการมากันบ้างแล้ว แต่ยังขาดเพียงความรู้ด้านการหาแหล่งงบประมาณและการขับเคลื่อนนโยบายเพียงเท่านั้น ประเด็นปัญหาที่พบ งบบริหารจัดการงบปรับปรุงบ้านติดขัด ยังไม่ได้รับการถ่ายโอน รวมไปถึงกลุ่มเป้าหมายไม่มีสัญชาติไทย จึงไม่สามารถตั้งงบเบิกจ่ายในการปรับปรุงบ้านได้ ลภัสรดา รติกันยากร ผู้อำนวยการกองสวัสดิการสังคม เทศบาลตำบลปิงโค้ง อ.เชียงดาว จ.เชียงใหม่ กล่าวว่า ที่ผ่านมา ในพื้นที่ตำบลปิงโค้ง ก็พยายามมีการบูรณาการในการทำงานร่วมกัน โดยเฉพาะในเรื่องการดูแลกลุ่มผู้สูงวัย และคนพิการ แต่กรณีเรื่องการปรับปรุงที่อยู่อาศัย ซึ่งจะอยู่นอกเรื่องในส่วนการของบประมาณท้องถิ่นมีงบ แต่การของบประมาณทั่วไปได้ต้องให้ชุมชนเสนอแผนท้องถิ่นเข้าสู่เทศบัญญัติ แต่กรณีการปรับปรุงที่อยู่อาศัยนี้ ไม่ใช่บทบาทหลักของท้องถิ่น ซึ่งที่ผ่านมา เราได้ประสานไปยังกระทรวงพัฒนาสังคมและความมั่นคงของมนุษย์ ผ่านทาง พม.จังหวัด เพราะมีงบประมาณจังหวัด 1 หลังไม่เกิน 10,000 บาท ซึ่งงบประมาณตัวนี้ ยังไม่ถ่ายโอนให้กับท้องถิ่น ดังนั้น ท้องถิ่นจะติดระเบียบเบิกจ่ายและอำนาจหน้าที่ตรงนี้อยู่ ในขณะที่ บุญญฉัตร ใสแจ่ม นักพัฒนาชุมชนปฏิบัติการ เทศบาลตำบลเมืองนะ อ.เชียงดาว จ.เชียงใหม่ บอกเล่าว่า ที่ผ่านมา ทางเทศบาลตำบลเมืองนะ ก็พยายามเข้าไปแก้ไขปัญหาเหล่านี้ แต่ก็ยังมีข้อจำกัด คือกลุ่มเป้าหมาย คนสูงวัย และคนพิการ บางรายนั้นไม่มีสัญชาติไทย ซึ่งระบบราชการไม่สามารถตั้งงบเบิกจ่ายช่วยเหลือปรับปรุงบ้านได้ ก็พยายามหาทางแก้ไขปัญหา โดยการประกาศขอรับบริจาควัสดุจำพวก ปูน เหล็ก บล็อก หิน ดินทราย จากร้านค้าวัสดุก่อสร้างในพื้นที่ แล้วขอทีมช่าง อสม.ชาวบ้าน ระดมช่วยกันปรับปรุงผู้สูงอายุ คนพิการ ซึ่งก็ช่วยได้ในระดับหนึ่ง ทั้งนี้ หัวหน้าโครงการพัฒนาจุดจัดการฯ กล่าวว่า เราจัดโครงการนี้ขึ้นมา เพื่อขยายองค์ความรู้สุขภาวะเรื่องโภชนาการสมวัยในศูนย์เด็กเล็ก และ องค์ความรู้การปรับสภาพบ้านสำหรับคนพิการและผู้สูงอายุโดยท้องถิ่น โดยสร้างการมีส่วนร่วมของภาคีในพื้นที่ดำเนินการได้ และเพื่อพัฒนาจุดจัดการ (NODE) ทําให้ผู้นําการเปลี่ยนแปลง ในแต่ละชุดความรู้ สามารถใช้ความรู้ที่ได้รับไปสร้างการเปลี่ยนแปลงที่ดีขึ้นด้านสุขภาวะของคนในชุมชน อีกทั้งเพื่อสังเคราะห์บทเรียนร่วมของจุดจัดการ องค์กรภาคี และผู้นําการเปลี่ยนแปลง “โดยรูปแบบการดำเนินงานนั้น ทางมูลนิธิสื่อชาวบ้าน จะเป็นผู้ประสานงาน เป็นตัวเชื่อมนำเจ้าของชุดความรู้ มาพูดคุยถ่ายทอดความรู้ให้กับบุคลากรในพื้นที่ในชุมชน ซึ่งเราจะมีอาจารย์ซึ่งเป็นผู้เชี่ยวชาญหลักสูตร โภชนาการสมวัยในศูนย์เด็กเล็ก จากสำนักโภชนาการ กรมอนามัย กระทรวงสาธารณสุข อาจารย์และผู้เชี่ยวชาญ หลักสูตร การปรับสภาพบ้านสำหรับคนพิการและผู้สูงอายุโดยท้องถิ่น จากคณะแพทย์ศาสตร์ มหาวิทยาลัยมหาสารคาม และคณะสถาปัตยกรรมศาสตร์ผังเมืองและนฤมิตศิลปะ มหาวิทยาลัยมหาสารคาม มาเป็นผู้ถ่ายทอดองค์ความรู้ ซึ่งผ่านงานวิจัยและทดลองนำร่องไปในหลายๆ พื้นที่แล้วประสบผลสำเร็จได้เป็นอย่างดี” หัวหน้าโครงการพัฒนาจุดจัดการฯ กล่าว จุดเด่นและผลลัพธ์ของโครงการ สร้างแกนนำ เพื่อการเปลี่ยนแปลงสุขภาวะได้อย่างเป็นรูปธรรม ต่อเนื่อง ยั่งยืนในพื้นที่ ถอดโมเดล เพื่อขยายผลต่อไปได้ หัวหน้าโครงการพัฒนาจุดจัดการฯ กล่าวอีกว่า คาดว่าโครงการนี้ในระยะสั้น น่าจะเกิดการนำชุดความรู้ในชุมชนใน 2 ชุดความรู้ โดยทำงานร่วมกันกับเครือข่ายในพื้นที่ อีกทั้งจะเกิดแกนนำในศูนย์พัฒนาเด็กเล็กไปปรับใช้ใช้ความรู้ความเพื่อสร้างโภชนาการที่สมวัยในชุมชน และจะเกิดแกนนำคนทำงาน ผู้นำนำความรู้ไปใช้เพื่อสร้างสภาพแวดล้อมความเป็นอยู่ที่ดีขึ้นของคนพิการและผู้สูงอายุในชุมชน “ในระยะกลาง เราคิดว่าจะเกิด Change Agent ที่สามารถนำความรู้ขยายผลชุดความรู้สุขภาวะไปขยายเพิ่มในพื้นที่อื่น ๆ ในชุมชน ได้ รวมทั้งทำให้เกิดแนวทางกลไกการทำงานอย่างเป็นระบบในการขับเคลื่อนสังคมสุขภาวะในพื้นที่อย่างต่อเนื่อง อีกทั้งในระยะยาว เราคาดว่าจะเกิดการพัฒนาคุณภาพชีวิตของคนในชุมชนที่มีโอกาสเข้าถึงชุดความรู้ของสุขภาวะ เด็กเล็กในศูนย์พัฒนาเด็กมีโภชนาการที่ดีขึ้น ผู้พิการและผู้สูงอายุมีสภาพแวดล้อมความเป็นอยู่ที่ดีขึ้น และเกิดกระบวนการ จัดการระบบสุขภาพแบบมีส่วนร่วมต่อไปได้” หัวหน้าโครงการพัฒนาจุดจัดการฯ กล่าว พิชญาสินี กองดวง นักกิจกรรมบำบัดปฏิบัติการ โรงพยาบาลเชียงดาว กล่าวว่า ในฐานะที่ตนเองทำงานกับคนพิการ ก็มีความคาดหวังไว้ว่า การเข้ามาร่วมในโครงการดังกล่าว น่าจะได้องค์ความรู้เรื่องการปรับโมเดลการจัดสภาพบ้านให้มีสภาพแวดล้อมที่เหมาะสมแก่คนพิการได้ในอนาคต เช่นเดียวกับ ละเอียด ใจมา นักโภชนาการ โรงพยาบาลเชียงดาว ก็กล่าวว่า จริงๆ โรงพยาบาล นั้นถือเป็นจุดรองรับ ซึ่งเราถือว่าเป็นการแก้ปัญหาที่ปลายเหตุ แต่ถ้าหากทางโครงการนี้ได้เข้าหนุนเสริมการจัดการโภชนาการเด็กในแต่ละโรงเรียน ศูนย์พัฒนาเด็กเล็ก ได้ ก็จะช่วยลดปัญหาภาระนี้ได้มากยิ่งขึ้น การเข้ามาร่วมกิจกรรมในครั้งก็คาดว่า จะช่วยให้เรามีโมเดล ที่เป็นภาคีเครือข่ายการทำงานร่วมกันได้ดียิ่งขึ้น ทั้งนี้ กิจกรรมจะจัดขึ้นในเดือนตุลาคม 2564 ณ มะขามป้อมอาร์ตสเปช อ.เชียงดาว จ.เชียงใหม่ เพื่อประชุมชี้แจงทำความเข้าใจร่วม กับ องค์กรปกครองส่วนท้องถิ่น ผู้ปฏิบัติงานด้านสาธารณะสุข นักโภชนาการ ผู้นำชุมชน แกนนำในชุมนุม อาสาสมัครในชุมชน ครูศูนย์เด็กเล็ก ศูนย์ฝึกอาชีพคนพิการ แกนนำชุมชน เป็นต้น เพื่อร่วมรับรู้และร่วมมือวางแผนขับเคลื่อนการทำงานร่วมกัน หลังจากนั้น จะมีกิจกรรม จัดอบรมเชิงปฏิบัติการใน 2 องค์ความรู้สุขภาวะ เพื่อสร้างความรู้ ความเข้าใจ กับผู้เกี่ยวข้องในประเด็นชุดความรู้นั้น และสร้างแกนนำและแผนปฏิบัติการขยายองค์ความรู้สุขภาวะในชุมชนโดยแยกการอบรมเป็น 2 ชุดความรู้ คือ หลักสูตร โภชนาการสมวัยในศูนย์เด็กเล็ก และหลักสูตร การปรับสภาพบ้านสำหรับคนพิการและผู้สูงอายุโดยท้องถิ่น โดยจะจัดขึ้นในเดือนตุลาคม 2564 ณ มะขามป้อมอาร์ตสเปช อ.เชียงดาว จ.เชียงใหม่ โดยมีกลุ่มเป้าหมายที่เข้าร่วมกิจกรรมในทั้ง 7 ตำบล โดยมีองค์กรบริหารส่วนท้องถิ่น ที่เป็นทั้งผู้บริหาร เจ้าหน้าที่งานสวัสดิการ งานพัฒนาชุมชน งานสาธารณสุข ช่างโยธา นอกจากนั้น ยังมีเจ้าหน้าที่ด้านสาธารณสุข เช่น แพทย์ พยาบาล นักกายภาพบำบัด นักวิชาการด้านสาธารณสุข รวมไปถึงแกนนำชุมชน เช่น แกนนำคนพิการ อาสาสมัครชุมชน กลุ่ม/ชมรมในพื้นที่ ผู้นำชุมชน เช่น กำนัน ผู้ใหญ่บ้าน และองค์กรพัฒนาเอกชน เข้าร่วมรับการอบรมในครั้งนี้ และกิจกรรมสุดท้ายซึ่งมีความสำคัญไม่แพ้กัน นั่นคือเวทีถอดบทเรียน พื้นที่ต้นแบบ ซึ่งจะจัดขึ้นในเดือนกุมภาพันธ์ 2565 เพื่อถอดบทเรียนการทำงานของทั้ง 2 ชุดความรู้ ท่ามกลางการปฏิบัติงานที่คนทำงานได้เผชิญกับปัญหา การแก้ปัญหา และการสร้างสรรค์แนวทางการทำงานใหม่ๆ อะไรคือ ความรู้ปฏิบัติ (Tacit knowledge) ที่คนทำงานสามารถสกัดขึ้นมาจากการทำงาน ผลลัพธ์จากพื้นที่ที่ทำงานประสบความสำเร็จ เกิดผลการเปลี่ยนแปลง (Change) สุขภาวะได้อย่างเป็นรูปธรรมมีแนวโน้มที่มีความต่อเนื่องหรือยั่งยืนในพื้นที่สกัดความรู้ ถอดโมเดล (Model) ที่จะเป็นประโยชน์ต่อการขยายผลการทำงานต่อไปได้ สำหรับมูลนิธิสื่อชาวบ้าน (มะขามป้อม) เป็นองค์กรที่เสริมพลังภาคประชาสังคมเพื่อการพัฒนาที่ยั่งยืน และได้ทำงานในอำเภอเชียงดาวอย่างต่อเนื่องมาเป็นเวลากว่าสิบปี ด้วยประเด็นต่างๆ เช่น การจัดการความขัดแย้ง, การทำงานแลกเปลี่ยนวัฒนธรรมระหว่างประเทศ, ห้องเรียนประชาธิปไตย, ความเท่าเทียมเพื่อความเป็นธรรมในสังคม ,การศึกษาเพื่อการปลดปล่อย, สุขภาพชุมชน, การส่งเสริมการรักการอ่าน รวมทั้งกิจกรรมสร้างสรรค์สำหรับเด็กและเยาวชน เป็นต้น โดยองค์กรมีหลักในการทำงานโดยใช้แนวคิด Community-based Participatory Research มาเป็นวิธีการดำเนินงาน CBR โดยมีหลักคิดในการดำเนินงานประกอบด้วย 1.ชุมชนไม่ใช่แก้วน้ำที่ว่างเปล่า แต่ละชุมชนมีความเป็นมา และมีเอกลักษณ์เฉพาะ (community as a unit of identity) 2.พัฒนาความเข้มแข็งของชุมชนและทรัพยากรต่างๆในชุมชน 3.สนับสนุนให้เกิดความ “เท่าเทียมกัน” ของสมาชิกในชุมชนในทุกระยะของการวิจัย 4.สนับสนุนการเรียนรู้ร่วมกันของสมาชิกในชุมชน 5.ต้องมีความสมดุลระหว่างการทำให้เกิดความรู้ใหม่ของชุมชนและงานวิจัยจากชุมชน 6.มุ่งไปที่การแก้ปัญหาของชุมชนนั้นๆ ซึ่งปัญหาอาจจะมีความแตกต่างกันกับชุมชนอื่นๆ 7.ใช้กระบวนการทำซ้ำ 8.สนับสนุนให้เกิดการมีส่วนร่วมของการใช้ความรู้ในชุมชน และความรู้นอกชุมชน 9.ทำให้เกิดความยั่งยืนของโครงการ โดยการดำเนินงานของผู้ที่มีส่วนเกี่ยวข้องในชุมชน รายงานพิเศษสังคมคุณภาพชีวิตมูลนิธิสื่อชาวบ้าน (มะขามป้อม)มะขามป้อมคนพิการผู้สูงอายุเชียงดาวUniversal Designการออกแบบเพื่อทุกคนหน่วยจัดการความรู้สุขภาวะสู่ชุมชุนภัทรภร เกิดจังหวัดองอาจ เดชาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/RJeN5H2hNJ0/95196,28_09_2021
อบจ.จุฬาฯ แถลงการณ์สนับสนุนจุดยืนสภานักศึกษา มธ. จัดงาน 'รำลึก 45 ปี 6 ตุลา',"Submitted on Tue, 2021-09-28 12:44องค์การบริหารสโมสรนิสิตจุฬาลงกรณ์มหาวิทยาลัย (อบจ.) ออกแถลงการณ์สนับสนุนจุดยืนของสภานักศึกษามหาวิทยาลัยธรรมศาสตร์ ในการใช้พื้นที่ภายในมหาวิทยาลัยจัดงาน ""รำลึก 45 ปี 6 ตุลา"" หลังคณะผู้บริหารสั่งห้าม อ้างเหตุโควิด-19 ขณะที่ ศบค. มีคำสั่งปลดล็อกกิจกรรมเพิ่มเติม เริ่ม 1 ต.ค. นี้ 28 ก.ย. 2564 ผู้สื่อข่าวรายงานว่าวันนี้ (28 ก.ย. 2564) เวลา 1.41 น. คณะกรรมการกลางบริหารสโมสรนิสิตจุฬาลงกรณ์มหาวิทยาลัย ออกแถลงแถลงการณ์ผ่านเพจเฟซบุ๊กองค์การบริหารสโมสรนิสิตจุฬาลงกรณ์มหาวิทยาลัย (อบจ.) เพื่อร่วมแสดงจุดยืนสนับสนุนสภานักศึกษามหาวิทยาลัยธรรมศาสตร์ ในการจัดงานรำลึก 45 ปี 6 ตุลาในบริเวณพื้นที่มหาวิทยาลัย หลังจากที่คณะผู้บริหารมหาวิทยาลัยธรรมศาสตร์มีมติห้ามใช้พื้นที่ภายในมหาวิทยาลัยในการจัดงานดังกล่าว โดยอ้างเหตุผลด้านสาธารณสุขและการป้องกันการแพร่ระบาดของโรคโควิด-19 ในขณะที่วานนี้ (27 ก.ย. 2564) ที่มติที่ประชุมศูนย์บริหารสถานการณ์แพร่ระบาดของโรคติดเชื้อไวรัสโคโรนา 2019 (ศบค.) ครั้งที่ 15/2564 เห็นชอบการปรับคลายมาตรการป้องกันและควบคุมโรคโควิด-19 โดยปรับลดเวลาเคอร์ฟิว และให้เปิดร้านเสริมสวย นวด สปา สถานเสริมความงาม โรงภาพยนตร์ เล่นดนตรีในร้านอาหารได้ตามปกติ เริ่มตั้งแต่ 1 ต.ค. เป็นต้นไป ด้วยเหตุนี้ คณะกรรมการกลางบริหารสโมสรนิสิตจุฬาลงกรณ์มหาวิทยาลัยจึงออกแถงการณ์เพื่อสนับสนุนจุดยืนและเรียกร้องให้คณะผู้บริหารมหาวิทยาลัยธรรมศาสตร์อนุญาตให้นักศึกษาสามารถใช้พื้นที่ภายในมหาวิทยาลัยเพื่อจัดงานรำลึก 45 ปี 6 ตุลาได้ โดยมีรายละเอียดดังต่อไปนี้ อ่านข่าวที่เกี่ยวข้อง: อ้างมาตรการสาธารณสุขและกฎหมาย อมธ. ไม่ร่วมร้องให้ 'ธรรมศาสตร์' อนุญาตจัดงาน 6 ตุลา ข่าวการเมืองการศึกษาสิทธิมนุษยชนข่าวการเมืองการศึกษาสิทธิมนุษยชน6 ตุลา 25196 ตุลาจุฬาลงกรณ์มหาวิทยาลัยมหาวิทยาลัยธรรมศาสตร์องค์การนักศึกษามหาวิทยาลัยธรรมศาสตร์องค์การบริหารสโมสรนิสิตจุฬาลงกรณ์มหาวิทยาลัยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/8RuxGflfCkg/95199,28_09_2021
ศาล รธน. 'เลื่อน' ฟังคำวินิจฉัย กม.สมรสชาย-หญิง ขัดต่อ รธน. หรือไม่ ลุ้น กม. สมรสเท่าเทียม เข้าสภา พ.ย. นี้,"Submitted on Tue, 2021-09-28 13:31ศาลรัฐธรรมนูญมีคำสั่ง 'เลื่อน' วินิจฉัยกฎหมายแพ่งสมรสเฉพาะชาย-หญิง ว่าขัดต่อรัฐธรรมนูญหรือไม่ ไปเป็นวันที่ 14 ธ.ค. 2564 จากเดิมที่มีกำหนดนัดฟังคำวินิจฉัยในวันนี้ 28 ก.ย. 2564 ไอลอว์ รายงานผ่านทวิตเตอร์ว่าวันนี้ (28 ก.ย. 2564) ศาลรัฐธรรมนูญมีคำสั่งเลื่อนวินิจฉัยกฎหมายแพ่งสมรสเฉพาะชาย-หญิง ว่าขัดต่อรัฐธรรมนูญหรือไม่ ไปเป็นวันที่ 14 ธ.ค. 2564 แทน หลังจากที่มูลนิธิเพื่อสิทธิและความเป็นธรรมทางเพศ และเครือข่าย เข้ายื่นคำร้องต่อศาลรัฐธรรมนูญ เมื่อวันที่ 22 พ.ย. 2562 ให้วินิจฉัยว่าประมวลกฎหมายแพ่งและพาณิชย์ ที่กำหนดให้ชายหญิงต่างเพศเท่านั้นสมรสกันโดยชอบด้วยกฎหมาย เป็นการเลือกปฏิบัติตามรัฐธรรมนูญ มาตรา 27 ที่บัญญัติว่า “บุคคลย่อมเสมอกันในกฎหมาย มีสิทธิและเสรีภาพและได้รับความคุ้มครองตามกฎหมายเท่าเทียมกัน ต่อมา เมื่อวันที่ 17 มิ.ย. 2563 มูลนิธิเพื่อสิทธิและความเป็นธรรมทางเพศและเครือข่ายพร้อมทนายความเข้ายื่นหหนังสือร้องเรียนถึงผู้ตรวจการแผ่นดิน เหตุกฎหมายจดทะเบียนสมรสทำให้เกิดการเลือกปฏิบัติต่อ LGBTQ ทำให้ไม่สามารถจดทะเบียนสมรสได้จนเสียสิทธิต่างๆ ที่พึงมีเช่นเดียวกับคู่รักชายหญิง ยังไม่เคาะ! สัญญา เอียดจงดี ทนายความที่รับผิดชอบคดี ให้ข้อมูลว่า เจ้าหน้าที่ศาลเยาวชนและครอบครัวกลาง แจ้งว่า ศาลรัฐธรรมนูญ ""เลื่อน"" วินิจฉัยกฎหมายแพ่งสมรสเฉพาะชาย-หญิง ขัดต่อรัฐธรรมนูญ ไปเป็นวันที่ 14 ธันวาคม 2564 https://t.co/WeOFwbBCFa — iLawClub (@iLawclub) September 28, 2021 ข่าวที่เกี่ยวข้อง: กลุ่มความเป็นธรรมทางเพศร้องศาล รธน. ชี้กฎหมายสมรสเลือกปฏิบัติขัด รธน. คู่รักหลากหลายทางเพศ ร้อง กม.จดทะเบียนสมรส ขัด รธน. เหตุใช้สิทธิรักษาราชการให้คู่ชีวิตไม่ได้ ไอลอว์ รายงานเพิ่มเติมว่า หากศาลรัฐธรรมนูญวินิจฉัยว่าประมวลกฎหมายแพ่งและพาณิชย์ที่รับรองสิทธิในการสมรสเฉพาะชาย-หญิง ขัดต่อรัฐธรรมนูญ จะถือเป็นการนำไปสู่การแก้ไขกฎหมายเพื่อให้ประชาชนทุกคนสามารถจดทะเบียนสมรสได้อย่างเท่าเทียม โดยศาลรัฐธรรมนูญสามารถกำหนดคำบังคับได้ว่าจะให้คำวินิจฉัยว่ากฎหมายขัดต่อรัฐธรรมนูญมีผลเมื่อไหร่ อาจกำหนดให้มีผลหลังจากศาลวินิจฉัยก็ได้ เพื่อฝ่ายนิติบัญญัติและหน่วยงานที่เกี่ยวข้องจะได้มีเวลาดำเนินการแก้ไขกฎหมายให้สอดคล้องกับรัฐธรรมนูญ เช่นเดียวกับกรณีคำวินิจฉัยศาลรัฐธรรมนูญที่ 4/2563 ซึ่งศาลรัฐธรรมนูญวินิจฉัยว่าประมวลกฎหมายอาญา มาตรา 301 ขัดต่อรัฐธรรมนูญ นำมาสู่การแก้ไขประมวลกฎหมายอาญา อนุญาตให้หญิงที่มีอายุครรภ์ไม่เกิน 12 สัปดาห์ สามารถยุติการตั้งครรภ์ได้โดยไม่ผิดกฎหมาย นอกจากคำวินิจฉัยของศาลรัฐธรรมนูญกรณีสมรสเท่าเทียมที่เลื่อนออกไปเป็นวันที่ 14 ธ.ค. แล้ว ยังมีกระบวนการนิติบัญญัติที่รอการพิจารณาด้วยเช่นกัน ก่อนหน้านี้ เมื่อวันที่ 18 มิ.ย. 2563 ส.ส.พรรคก้าวไกล ได้เสนอร่างพระราชบัญญัติแก้ไขเพิ่มเติมประมวลกฎหมายแพ่งและพาณิชย์ และร่างกฎหมายดังกล่าวก็ถูกบรรจุในระเบียบวาระการพิจารณาของสภาผู้แทนราษฎรมาแล้วเป็นเวลากว่าหนึ่งปี แต่ยังไม่เข้าสู่การพิจารณาของสภาผู้แทนราษฎรในวาระที่หนึ่ง ชั้นรับหลักการ จึงต้องติดตามช่วงเดือน พ.ย. 2564 ที่จะถึงนี้ ซึ่งเป็นการประชุมสภาสมัยหน้า ร่างกฎหมายดังกล่าวจะได้เข้าสู่การพิจารณาของสภาผู้แทนราษฎรหรือไม่ ข่าวที่เกี่ยวข้อง: เผยร่าง พ.ร.บ.คู่ชีวิตสมรสเท่าเทียม พร้อมบรรจุเข้าสู่วาระของรัฐสภาต้นเดือน พ.ย. 63 ครม. เห็นชอบร่าง 'พ.ร.บ. คู่ชีวิต' เตรียมเข้าสภา #ไม่เอาพรบคู่ชีวิต ติดเทรนด์ทวิตเตอร์ [Nitihub] “Pride Month : LGBTQI+ มีพื้นที่แค่ไหนในสังคม ?” ข่าวการเมืองสิทธิมนุษยชนคุณภาพชีวิตข่าวการเมืองสิทธิมนุษยชนคุณภาพชีวิตสมรสเท่าเทียมศาลรัฐธรรมนูญมูลนิธิเพื่อสิทธิและความเป็นธรรมทางเพศติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/gUAxlsDwrNs/95200,28_09_2021
มช. ประกาศคืนส่วนลดค่าธรรมเนียมการศึกษาให้แก่นักศึกษา หลัง นศ.ยื่นทวงถามความชัดเจนต่อผู้บริหาร,"Submitted on Tue, 2021-09-28 13:54นักศึกษา มช. เข้าพบผู้บริหารถามหาความชัดเจนในการคืนส่วนลดค่าธรรมเนียมให้แก่นักศึกษา พร้อมทั้งยื่นหนังสือถึงกระทรวงอุดมศึกษาฯ ต่อมามหาวิทยาลัยเชียงใหม่ ออกประกาศว่าจะคืนส่วนลดค่าธรรมเนียมการศึกษาให้แก่นักศึกษาในวันพุธที่ 29 ก.ย. นี้ 28 ก.ย.2564 ผู้สื่อข่าวรายงานว่าวานนี้ (27 ก.ย.64) ช่วงเย็น มหาวิทยาลัยเชียงใหม่ออกประกาศว่าจะคืนส่วนลดค่าธรรมเนียมการศึกษาให้แก่นักศึกษาในวันพุธที่ 29 ก.ย. นี้ หลังจาก เวลา 10.00 น. วันเดียวกัน ตัวแทนนักศึกษามหาวิทยาลัยเชียงใหม่เดินทางเข้าพบผู้บริหารมหาวิทยาลัย เพื่อทวงถามถึงความชัดเจนในการคืนส่วนลดค่าธรรมเนียมการศึกษาให้แก่นักศึกษา ที่ทางมหาวิทยาลัยยังมิได้ดำเนินการโอนเงินในส่วนนี้คืนให้แก่นักศึกษาอีกเป็นจำนวนกว่า 11,000 คน พร้อมทั้งระบุว่า ยังมีนักศึกษาบางส่วนที่ได้รับผลกระทบทางการเงินจากการกำหนดการจ่ายค่าธรรมเนียมการศึกษาอย่างกระชั้นชิด ช่วงสายหลังจากยื่นหนังสือทวงถามนั้น ผู้บริหารมหาวิทยาลัยตอบกลับในเรื่องการคืนเงินส่วนลดค่าธรรมเนียมการศึกษาให้แก่นักศึกษามาว่า ตอนนี้ทางมหาวิทยาลัยได้รับการจัดสรรเงินจากทางรัฐบาลมาเมื่อวันพุธที่ผ่านมา (22 ก.ย. 64) ขณะนี้ทางมหาวิทยาลัยอยู่ระหว่างการเร่งดำเนินการคืนเงินส่วนลดค่าธรรมเนียมให้แก่นักศึกษา นอกจากนี้ ตัวแทนนักศึกษายังได้สอบถามถึงความคืบหน้าของทางมหาวิทยาลัยในการจัดหาวัคซีนให้แก่นักศึกษา เนื่องจากทางมหาวิทยาลัยเชียงใหม่ได้กำหนดว่า นักศึกษาจะสามารถกลับมาเรียนได้ตามปกติได้ต่อเมื่อจังหวังเชียงใหม่มีผู้ติดเชื้อไม่เกิน 20 – 30 คนต่อวัน และนักศึกษาต้องได้รับการฉีดวัคซีนแล้วไม่ต่ำกว่า 70 เปอร์เซ็นต์ของนักศึกษาทั้งหมด ซึ่งปัจจุบันพบว่าทางมหาวิทยาลัยได้ดำเนินการฉีดวัคซีนให้แก่นักศึกษาได้เพียง 30 เปอร์เซ็นต์ของนักศึกษาทั้งหมด และจากเดิมที่ทางมหาวิทยาลัยเคยฉีด Astrazeneca ให้นักศึกษาทั้ง 2 เข็ม ตอนนี้ทางมหาวิทยาลัยมีแผนจะให้นักศึกษาลงทะเบียนฉีดวัคซีนแบบสูตรไขว้ (Sinovac + Astrazeneca) เท่านั้น ตัวแทนนักศึกษาจึงได้เรียกร้องให้ทางมหาวิทยาลัยจัดหาวัคซีนให้นักศึกษาได้หลากหลายมากกว่านี้ รวมไปถึงการจัดหาวัคซีนทางเลือกด้วย ทั้งนี้ ทางตัวแทนนักศึกษาได้ยื่นข้อเรียกร้องทั้งหมดเป็นหนังสือไปถึงกระทรวงการอุดมศึกษาและคณะกรรมาธิการการศึกษาผ่านทางผู้บริหารมหาวิทยาลัย และทัศนีย์ บูรณุปกรณ์ ส.ส. เชียงใหม่ จากพรรคเพื่อไทย และเพชรรัตน์ ใหม่ชมภู ตัวแทนจากพรรคก้าวไกลในจังหวัดเชียงใหม่ อีกด้วย เนื้อหาในข้อเรียกร้องมีดังนี้ : เรื่อง ขอความอนุเคราะห์ยื่นข้อเรียกร้องแก่คณะกรรมาธิการการศึกษา สืบเนื่องประกาศของกระทรวงการอุดมศึกษา วิทยาศาสตร์ วิจัยและนวัตกรรม (อว.) ที่มีการออกนโยบายเรียนออนไลน์เพื่อความปลอดภัยจากการติดเชื้อโควิด-19 ที่กำลังระบาด ตลอดจนการให้ลดค่าธรรมเนียมการศึกษาเพื่อบรรเทาความเดือดร้อนจากวิกฤติเศรษฐกิจ และป้องกันการหลุดจากระบบการศึกษาอย่างหลีกเลี่ยงไม่ได้ของเยาวชนหลักแสนคน ขณะนี้นักศึกษามหาวิทยาลัยเชียงใหม่กำลังได้รับผลกระทบจากการออกนโยบายที่ไม่ชัดเจนของทางกระทรวงฯ ที่ส่งผลให้เกิดความไม่แน่นอนในการบริหารค่าครองชีพจากการที่ยังไม่ได้รับส่วนลดค่าธรรมเนียมการศึกษาคืนทั้งในสัดส่วนที่มาจากเงินสนับสนุนของกระทรวงฯ และค่าใช้จ่ายที่เป็นส่วนลดของมหาวิทยาลัยเองเฉกเช่นมหาวิทยาลัยอื่นที่มีนโยบายการคืนค่าธรรมเนียมการศึกษาแตกต่างกัน ประกอบกับนักศึกษาบางส่วนที่ได้รับผลกระทบทางการเงินจากการออกกำหนดการจ่ายค่าธรรมเนียมการศึกษาอย่างกระชั้นชิด รวมถึงการที่มหาวิทยาลัยไม่สามารถออกประกาศอย่างชัดเจนถึงรูปแบบการเรียนในภาคเรียนต่อไป ในประเด็นการคืนส่วนลดค่าธรรมเนียมการศึกษา และการออกกำหนดการจ่ายค่าธรรมเนียมการศึกษา อย่างกระชั้นชิด ทางมหาวิทยาลัยเชียงใหม่ได้กล่าวอ้างถึงสาเหตุว่าเกิดจากการที่ทางกระทรวงฯ ยังไม่มีการจัดสรรงบประมาณในการเป็นส่วนลดค่าธรรมเนียมการศึกษาให้แก่ทางมหาวิทยาลัย ทั้งนี้ทางนักศึกษาเห็นว่าในขณะนี้ในหลายมหาวิทยาลัยมีการคืนส่วนลดค่าธรรมเนียมการศึกษาแล้ว ทั้งการคืนแบบเต็มจำนวน (คืนครบร้อยละ 50 ซึ่งประกอบไปด้วยทั้งเงินสนับสนุนจากทางกระทรวงฯ และเงินส่วนลดจากมหาวิทยาลัย) หรือการคืนเงินในส่วนที่เป็นความรับผิดชอบของทางมหาวิทยาลัยเพียงอย่างเดียว ในขณะที่มหาวิทยาลัยของตนยังคงไม่สามารถออกกำหนดการคืนส่วนลดค่าธรรมเนียมการศึกษาได้ ประกอบกับสถานการณ์ปัจจุบันที่มีนักศึกษาอีกกลุ่มกำลังประสบผลกระทบด้านการเงินจากการเปลี่ยนกำหนดการชำระค่าธรรมเนียมการศึกษาอย่างกระชั้นชิด ประเด็นดังกล่าวจึงเป็นประเด็นที่ถูกตั้งคำถามเป็นอย่างมากถึงความไม่ชัดเจนในการออกนโยบายคืนส่วนลดค่าธรรมเนียมการศึกษา รวมถึงการจัดสรรงบประมาณของทางกระทรวงฯ ที่ทำให้นักศึกษาในสถาบันต่าง ๆ ได้รับความเดือดร้อนจากการออกนโยบายของมหาวิทยาลัยที่แตกต่างกัน สำหรับประเด็นรูปแบบการเรียน ทางมหาวิทยาลัยเชียงใหม่มีการกล่าวอ้างถึงประกาศนโยบายของทางกระทรวงฯ ที่ระบุเงื่อนไขในการเปิดสถานที่ทำการของสถาบันอุดมศึกษาว่า ในการออกนโยบายให้นักศึกษากลับมาใช้สถานที่ภายในมหาวิทยาลัยเพื่อการเรียนจะต้องมีเงื่อนไขที่ทางกระทรวงฯ ประกาศไว้ทั้งสิ้น 3 ประการ ได้แก่ 1. สถานการณ์การระบาดในพื้นที่เริ่มคลี่คลาย 2. จัดให้มีการสร้างเสริมภูมิคุ้มกัน ป้องกัน และเฝ้าระวังดูแลเมื่อมีการติดเชื้อ 3. ประเมินสถานการณ์โดยปรับเปลี่ยนตามความเหมาะสม โดยทางมหาวิทยาลัยเชียงใหม่ได้ให้เงื่อนไขแก่ผู้นำนักศึกษาผ่านที่ประชุมว่า หากต้องการกลับเข้ามาใช้สถานที่ของมหาวิทยาลัยในการเรียน จังหวัดเชียงใหม่จะต้องมีผู้ติดเชื้อไม่เกิน 20 – 30 คนต่อวัน และนักศึกษาจะต้องได้รับวัคซีนขั้นต่ำคิดเป็นร้อยละ 70 ของจำนวนนักศึกษาทั้งหมด และเมื่อมีการทวงถามถึงความคืบหน้าในการบริหารจัดการวัคซีนแก่นักศึกษา พบว่าทางมหาวิทยาลัยดำเนินการฉีดวัคซีนแก่นักศึกษาไปได้เพียงร้อยละ 30 ของนักศึกษาทั้งหมด ทั้งนี้ทางมหาวิทยาลัยมีแผนจะให้นักศึกษาลงทะเบียนฉีดวัคซีนแบบสูตรไขว้ (Sinovac + Astrazeneca) เท่านั้น จะไม่มีการเปิดให้ลงทะเบียนฉีดวัคซีนชนิดใดชนิดหนึ่ง และยังไม่มีแผนในการจัดซื้อวัคซีนทางเลือกอื่น ๆ ที่แน่ชัดอีกด้วย เหตุผลและการดำเนินงานเหล่านี้แสดงให้เห็นถึงความไม่มีเป้าหมาย หลักเกณฑ์ และกำหนดวันที่ที่ทางมหาวิทยาลัยจะต้องตัดสินใจประกาศรูปแบบการเรียนแบบชัดเจนเพื่อให้นักศึกษาสามารถวางแผนการศึกษาและดำเนินชีวิตได้อย่างสะดวก จากเหตุการณ์ข้างต้น เราในฐานะนักศึกษามหาวิทยาลัยเชียงใหม่จึงต้องการขอความอนุเคราะห์ไปยัง คณะผู้บริหารมหาวิทยาลัยเชียงใหม่ คุณทัศนีย์ บูรณุปกรณ์ สมาชิกสภาผู้แทนราษฎรจังหวัดเชียงใหม่ พรรคเพื่อไทย และคุณเพชรรัตน์ ใหม่ชมภู ว่าที่ผู้สมัครสมาชิกสภาผู้แทนราษฎรจังหวัดเชียงใหม่ พรรคก้าวไกล ให้ยื่นข้อเรียกร้องแก่รัฐมนตรีว่าการกระทรวงการอุดมศึกษา วิทยาศาสตร์ วิจัยและนวัตกรรม (อว.) ดังนี้ 1. กระทรวงการอุดมศึกษา วิทยาศาสตร์ วิจัยและนวัตกรรมจะต้องประกาศนโยบายในการคืนส่วนลดค่าธรรมเนียมการศึกษาของทุกมหาวิทยาลัยอย่างชัดเจน เพื่อให้เกิดความเท่าเทียม ไม่เกิดผลกระทบทางด้านเศรษฐกิจ ตลอดจนการบริหารเงินของนักศึกษาและครอบครัว 2. กระทรวงการอุดมศึกษา วิทยาศาสตร์ วิจัยและนวัตกรรมจะต้องดำเนินการจัดสรรงบประมาณสนับสนุนที่ใช้ในการเป็นส่วนลดค่าธรรมเนียมการศึกษาแก่มหาวิทยาลัยต่าง ๆ ตามที่ได้ประกาศไว้ให้ครบถ้วนโดยเร็วที่สุด เพื่อให้ทุกมหาวิทยาลัยสามารถดำเนินการคืนส่วนลดค่าธรรมเนียมการศึกษาแก่นักศึกษาของตนเองอย่างรวดเร็ว และปราศจากอุปสรรคในการเรียนการสอนที่ไร้ประสิทธิภาพจากการขาดงบประมาณสนับสนุน 3. กระทรวงการอุดมศึกษา วิทยาศาสตร์ วิจัยและนวัตกรรมจะต้องประกาศนโยบายกำหนดรูปแบบการเรียนในภาคเรียนต่อไปอย่างชัดเจน ทั้งนี้จะต้องมีการกำหนดเกณฑ์ที่สามารถวัดได้อย่างชัดแจ้ง มีกำหนดวันที่และระยะเวลาในการตัดสินใจประกาศนโยบายของแต่ละมหาวิทยาลัยอย่างเป็นรูปธรรม และไม่ส่งผลกระทบต่อการดำเนินชีวิตของนิสิตและนักศึกษา 4. กระทรวงการอุดมศึกษา วิทยาศาสตร์ วิจัยและนวัตกรรมจะต้องดำเนินการให้เกิดทางเลือกในการฉีดวัคซีนแก่นิสิตและนักศึกษาอย่างหลากหลาย ได้มาตรฐาน และครบถ้วนเฉกเช่นเดียวกันกับที่นานาอารยประเทศได้รับ เพื่อให้นิสิตและนักศึกษาปลอดภัยจากการติดเชื้อโควิด-19 และมีโอกาสได้กลับเข้าไปใช้สถานที่ของสถาบันตนเองในการศึกษาที่เป็นช่วงเวลาสำคัญของชีวิตโดยเร็วที่สุด ข่าวการศึกษาส่วนลดค่าธรรมเนียมนักศึกษามหาวิทยาลัยเชียงใหม่ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/L6fPyA7ESFA/95201,28_09_2021
สมาคมนักกฎหมายสิทธิมนุษยชน ชี้ 'คาร์ม็อบ' เป็นเสรีภาพ ไม่ขัด รธน.-ร้องรัฐเลิกใช้ กม.ปิดปากประชาชน,"Submitted on Tue, 2021-09-28 14:21สมาคมนักกฎหมายสิทธิมนุษยชน (สนส.) ส่งจดหมายเปิดผนึกถึงรัฐ ชี้ 'คาร์ม็อบ' ไม่ผิดกฎหมาย เป็นการใช้สิทธิเสรีภาพตามรัฐธรรมนูญ พร้อมเรียกร้องให้เจ้าหน้ารัฐยุติการดำเนินคดีและใช้กระบวนการยุติธรรมเพื่อปิดกั้นเสรีภาพของประชาชน 28 ก.ย. 2564 วันนี้ (28 ก.ย. 2564) เวลา 12.14 น. สมาคมนักกฎหมายสิทธิมนุษยชน (สนส.) โพสต์จดหมายเปิดผนึกผ่านเพจเฟซบุ๊ก Human Rights Lawyers Association เรียกร้องให้เจ้าหน้าที่รัฐยุติการใช้กฎหมายและกระบวนการยุติธรรมปิดกั้นการใช้สิทธิเสรีภาพในการแสดงออกของประชาชน พร้อมระบุว่ากิจกรรมชุมนุม 'คาร์ม็อบ' สมควรได้รับการคุ้มครองตามรัฐธรรมนูญและกฎหมายระหว่างประเทศ โดยเนื้อความในจดหมายเปิดผนึก มีดังนี้ สืบเนื่องมาจากคณะรักษาความสงบแห่งชาติเข้าควบคุมอำนาจในการปกครองประเทศเมื่อวันที่ 22 พ.ค. 2557 และแม้จะจัดให้เลือกตั้งเสมือนเป็นการคืนอำนาจให้กับประชาชนและสถานการณ์ทางการเมืองภายใต้รัฐธรรมนูญที่ถูกบัญญัติด้วยคณะรัฐประหารทำให้ประชาชนจำนวนมากเห็นว่าเป็นการสืบทอดอำนาจของคณะรัฐประหารและได้ออกมาเรียกร้องให้มีการแก้ไขรัฐธรรมนูญและขอให้นายกรัฐมนตรีลาออกจากตำแหน่งในรูปแบบการชุมนุมและเกิดขึ้นในพื้นที่ต่างๆ ทั่วประเทศ โดยวิธีการชุมนุมหนึ่งที่เกิดขึ้นมาในระยะหลังอันเนื่องมาจากสถานการณ์การแพร่ระบาดของโควิด 19 คือ ""คาร์ม็อบ"" วิธีการชุมนุมลักษณะนี้เป็นความคิดสร้างสรรค์บนพื้นฐานของความปลอดภัยของผู้ชุมนุมในภาวะที่มีโรคระบาดอย่างโควิด-19 ที่สามารถร่วมกิจกรรมขับไล่ พล.อ. ประยุทธ์ ได้โดยที่ยังรักษาระยะห่างทางสังคม และเปิดกว้างสำหรับผู้ที่สนใจที่มีรถยนต์เข้ามาร่วมขบวนได้ง่าย ในขณะที่การเคลื่อนขบวนไปตามท้องถนนยังทำให้การบริหารจัดการได้สะดวก การขับเคลื่อนแบบสันติวิธีและข้อเสนอมีเหตุมีผลที่ชัดเจนคือ การขับไล่ผู้นำรัฐบาลที่ล้มเหลวในการบริหารวิกฤตโควิด-19 แต่เน้นความสนุกสนาน ความสวยงามของขบวน ทำให้ภาพที่ออกมากระตุ้นให้มีผู้สนใจเข้าร่วมและขยายรูปแบบไปยังหลายพื้้นที่ทั้งในกรุงเทพฯ และต่างจังหวัดมากขึ้น เมื่อวันที่ 1 ส.ค. 2564 กลุ่มแม่สอดค้านเผด็จการ ได้จัดกิจกรรม ""คาร์ม็อบ"" ขึ้นที่ อ.แม่สอด จ.ตาก มีผู้ร่วมงานประมาณ 200 กว่าคัน กิจกรรมผ่านไปด้วยความสงบเรียบร้อยเป็นอย่างดี ต่อมา ปรากฎว่า น.ส.จิรารัตน์ มูลศิริ หนึ่งในผู้ร่วมขบวนคาร์ม็อบได้รับหมายเรียกจากสถานีตำรวจภูธรแม่สอด ลงวันที่ 16 ส.ค. 2564 โดยถูกกล่าวหาว่า ฝ่าฝืนประกาศคำสั่งจังหวัดตากที่ 2551/2564 (ชุมนุมหรือมั่วสุมในลักษณะที่เสี่ยงต่อการแพร่โรค ณ ที่ใด และจัดกิจกรรมใดๆ อันเป็นการรวมคน) และกระทำความอื้ออึงโดยไม่มีเหตุอันควร เสรีภาพการแสดงออก (Freedom of Expression) หรือเสรีภาพในการพูด (Freedom of Speech) เป็นสิทธิมนุษยชนตามกฎหมายและมาตรฐานสิทธิมนุษยชนระหว่างประเทศ ประชาชนสามารถที่จะแสดงออกหรือสื่อสารความรู้สึกนึกคิดหรือความเห็น ทั้งด้วยการพูด การแสดงท่าทาง หรือการสื่อสารด้วยตัวหนังสือ ไม่ว่าจะบนหน้ากระดาษหรือในโลกออนไลน์ ตลอดจนในรูปแบบอื่นๆ เช่น เสียงเพลง ภาพถ่าย ภาพกราฟฟิกหรือภาพเคลื่อนไหว ฯลฯ เสรีภาพในการแสดงออกคือเครื่องมือสำคัญที่คนในชุมชนใช้ในการสื่อสารกับรัฐเพื่อสะท้อนปัญหาต่างๆ เพื่อให้เกิดการปรับปรุงหรือป้องกันมิให้เกิดเหตุซ้ำ นอกจากนี้เสรีภาพการแสดงออกยังเป็นปัจจัยสำคัญที่ผลักดันให้โลกเกิดการพัฒนาในทุกมิติทั้งในทางวิชาการและผลประโยชน์สาธารณะโดยทั่วไป สมาคมนักกฎหมายสิทธิมนุษยชน เห็นว่าการดำเนินกิจกรรมของประชาชนที่ออกมาใช้สิทธิเสรีภาพในการแสดงความคิดเห็นผ่านกิจกรรม ""คาร์ม็อบ"" เป็นการแสดงออกในเชิงสัญลักษณ์สงบและปราศจากอาวุธ ถือเป็นสิทธิที่ได้รับการรับรองไว้ตามรัฐธรรมนูญแห่งราชอาณาจักรไทย อันเป็นกฎหมายสูงสุดของประเทศ และกติการะหว่างประเทศว่าด้วยสิทธิพลเมืองและสิทธิทางการเมือง ซึ่งประเทศไทยเข้าร่วมเป็นภาคี และรัฐมีหน้าที่ในการบังคับใช้กฎหมายให้สอดคล้องกับหลักการดังกล่าว และการดำเนินคดีต่อนักกิจกรรมที่เคลื่อนไหวทางการเมืองนั้นเป็นการเป็นการดำเนินคดีเชิงยุทธศาสตร์เพื่อปิดกั้นการมีส่วนร่วมสาธารณะ (Public Participation) หรือ Strategic lawsuits against public participation (SLAPPs) เป็นเครื่องมือในการคุกคามประชาชนที่ต้องการจะแสดงความคิดเห็นในเรื่องที่เป็นประโยชน์สาธารณะซึ่งรูปแบบหนึ่งที่พบมากในปัจจุบันคือ ""การคุกคามด้วยกฎหมายและกระบวนการยุติธรรม"" ด้วยความเคารพในสิทธิเสรีภาพของประชาชนและยืนยันหลักการคุ้มครองสิทธิเสรีของของประชาชนที่ใช้สิทธิตามรัฐธรรมนูญและกติกาสากลว่าด้วยสิทธิพลเมืองและสิทธิทางการเมือง สมาคมนักกฎหมายสิทธิมนุษยชนขอเรียกร้องให้เจ้าหน้าที่และหน่วยงานของรัฐที่เกี่ยวข้อง 1. ขอให้ยุติการดำเนินคดี เพื่อปิดกั้นการมีส่วนร่วมสาธารณะ (Public Participation) หรือ Strategic lawsuits against public participation (SLAPPs) ต่อประชาชน ผู้ออกมาใช้สิทธิเสรีภาพในการแสดงออกในประเด็นสาธารณะโดยทันที 2. กระบวนยุติธรรมต้องไม่เป็นเครื่องมือของความมั่นคงของรัฐ แต่ต้องเป็นไปเพื่อรับใช้ความยุติธรรมของประชาชนตามหลักการนิติรัฐ (Rule of Law) ไม่ใช่ “การปกครองด้วย (การสักแต่อ้าง) กฎหมาย” (rule by law) พนักงานสอบสวน พึงตระหนักอยู่เสมอว่ามีหน้าที่ในการสอบสวนรวบรวมหลักฐานทุกชนิดเท่าที่สามารถจะทำได้ เพื่อประสงค์จะทราบข้อเท็จจริงและพฤติการณ์ต่าง ๆ อันเกี่ยวกับความผิดที่ถูกกล่าวหาเพื่อจะรู้ตัวผู้กระทำผิดและพิสูจน์ให้เห็นความผิดหรือความบริสุทธิ์ของผู้ต้องหา มิใช่มุ่งแต่จะหาความผิดเพียงอย่างเดียว และพนักงานอัยการควรใช้ดุลพินิจ (Opportunity Principle) ในการพิจารณาคดีอันเกี่ยวเนื่องกับการแสดงออกทางการเมืองตามรัฐธรรมนูญและกติกาสากลระหว่างประเทศโดยเฉพาะหากสังคมไม่ได้ประโยชน์อันใดจากการนำตัวผู้ต้องหาหรือจำเลยมาฟ้องคดีต่อศาล พนักงานอัยการควรใช้ดุลพินิจมีคำสั่งไม่ฟ้องคดีอาญาเพื่อประโยชน์สาธารณะ (Public Policy) ด้วยความเคารพต่อสิทธิเสรีภาพของประชาชนผู้เป็นเจ้าของอำนาจอธิปไตย สมาคมนักกฎหมายสิทธิมนุษยชน 28 กันยายน 2564 ข่าวการเมืองสิทธิมนุษยชนข่าวการเมืองสิทธิมนุษยชนสมาคมนักกฎหมายสิทธิมนุษยชนสนส.คาร์ม็อบจดหมายเปิดผนึกเสรีภาพในการแสดงออกเสรีภาพในการพูดปิดปากประชาชนรัฐธรรมนูญติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/3XDIB3rASao/95202,28_09_2021
เกษตรกรเชียงใหม่-ลำพูน ยื่นประยุทธ์-ประวิตร จี้ บจธ. ดัน 5 พื้นที่นำร่องธนาคารที่ดิน,"Submitted on Tue, 2021-09-28 14:42พชร คำชำนาญ รายงาน เกษตรกรเชียงใหม่-ลำพูน ยื่นหนังสือจี้ประยุทธ์-ประวิตร ผ่านผู้ว่าราชการจังหวัดลำพูน จี้ บจธ. เร่งเดินหน้าพื้นที่นำร่องธนาคารที่ดิน 5 พื้นที่ หลังจัดตั้งมา 6 ปีไม่คืบ-ไม่ตรงเจตนารมณ์เดิม ขีดเส้นตาย 30 วัน หากไม่คืบหน้าพร้อมเคลื่อนไหวใน กทม. 28 ก.ย. 2564 ผู้สื่อข่าวรายงานว่าวันนี้ (28 ก.ย. 2564) ขบวนการปฏิรูปที่ดินโดยชุมชน จ.เชียงใหม่-ลำพูน ในนามสมาชิกสหพันธ์เกษตรกรภาคเหนือ (สกน.) และขบวนการประชาชนเพื่อสังคมที่เป็นธรรม (P-move) จำนวนประมาณ 200 คน เข้ายื่นหนังสือ ณ ศูนย์ราชการ จ.ลำพูน ผ่านผู้ว่าราชการจังหวัดลำพูนไปยัง พล.อ.ประยุทธ์ จันทร์โอชา นายกรัฐมนตรี และ พล.อ.ประวิตร วงษ์สุวรรณ รองนายกรัฐมนตรี ในฐานะผู้กำกับดูแลสถาบันบริหารจัดการธนาคารที่ดิน (องค์การมหาชน) หรือ บจธ. ให้เดินหน้าดำเนินการพื้นที่นำร่องธนาคารที่ดิน 5 พื้นที่ตามมติคณะรัฐมนตรีเมื่อวันที่ 22 ก.พ. 2554 และให้ บจธ. มีนวัตกรรมใหม่ในการกระจายการถือครองที่ดินอย่างเป็นธรรมภายหลังการจัดตั้งเมื่อปี 2558 หนังสือระบุว่า การดำเนินการของ บจธ. ในระยะแรกได้ดำเนินการเพื่อจัดซื้อที่ดินให้กับเกษตรกรภายใต้โครงการนำร่องธนาคารที่ดิน 5 ชุมชนที่มีข้อพิพาท แต่เนื่องจากช่วงเดือน ม.ค. 2559 นั้นได้เกิดปัญหาเนื่องจาก บจธ. พยายามนำพื้นที่นำร่องเข้าสู่กระบวนการเช่าซื้อ และได้สรุปผ่านเวทีประชุมสัมมนาเพื่อแลกเปลี่ยนความคิดเห็นการดำเนินโครงการนำร่องธนาคารที่ดินในพื้นที่นำร่อง 5 ชุมชน อ้างว่าชุมชนได้ยกเลิกแนวทางตามมติคณะรัฐมนตรีวันที่ 22 ก.พ. 2554 ซึ่งเป็นแนวทางหลักสำคัญในการช่วยเหลือเกษตรกรที่จะทำให้พื้นที่นำร่องสามารถเข้าสู่กระบวนการเช่าซื้อได้ จนเกิดการตั้งคณะอนุกรรมการแก้ไขปัญหาโครงการนำร่องธนาคารที่ดิน ในพื้นที่นำร่อง 5 ชุมชนขึ้น เพื่อหารือแนวทางแก้ไขปัญหาที่ชัดเจน จนได้ข้อสรุปให้หาแนวทางในการสร้างนวัตกรรมในการจัดการที่ดินให้กับพื้นที่นำร่องธนาคารที่ดิน “นวัตกรรมการกระจายการถือครองที่ดินดังกล่าวเป็นรูปแบบกรรมสิทธิ์ร่วมระหว่างรัฐและองค์กรชุมชน เพื่อลดภาระการเช่าซื้อให้กับเกษตรกรและพัฒนาสร้างวัตกรรมการจัดการที่ดินที่ยั่งยืน ปัจจุบัน การแก้ไขปัญหาดังกล่าวไม่มีความคืบหน้าตามแนวทางที่ได้เสนอ เสมือนไม่ให้ความสำคัญในการแก้ไขปัญหาต่อเกษตรกร ทั้งการยกเลิกมติ คณะรัฐมนตรี 22 ก.พ. 2554 และผลักดันแนวทางโครงการนำร่องในการถือครองกรรมสิทธิ์ร่วมหรือโฉนดชุมชน ยังไม่มีความคืบหน้า กลับเป็นการเตะถ่วงปัญหาไม่มีอนาคต ทำลายความหวังการปฏิรูปที่ดินให้แก่ชุมชนในพื้นที่โครงการนำร่อง” หนังสือระบุ ดิเรก กองเงิน เกษตรกรจากพื้นที่นำร่องธนาคารที่ดินบ้านโป่ง อ.สันทราย จ.เชียงใหม่ กล่าวว่า เดิมเมื่อปี 2554 มีการเคลื่อนไหวของเครือข่ายปฏิรูปที่ดินแห่งประเทศไทย (คปท.) เพื่อเรียกร้องแนวทางการกระจายการถือครองที่ดินอย่างเป็นธรรม ได้แก่ ภาษีที่ดินอัตราก้าวหน้า ธนาคารที่ดิน โฉนดชุมชน และกองทุนยุติธรรม โดยหวังใช้กลไกการเก็บภาษีเพื่อให้นายทุนผู้ถือครองที่ดินมากต้องกระจายที่ดินออกมาให้ธนาคารที่ดินซื้อ แล้วนำมาจัดสรรให้เกษตรกรรายย่อยใช้ประโยชน์ในรูปแบบกรรมสิทธิ์ร่วมแบบโฉนดชุมชน เกิดเป็นมติคณะรัฐมนตรีวันที่ 3 ก.พ. 2554 และเกิดเป็น บจธ. เมื่อปี 2558 แต่ปัจจุบันกลับไม่ตอบสนองเจตนารมณ์เดิมของประชาชน “บจธ. ซื้อที่ดินจากนายทุน แล้วกลับกลายมาให้ชาวบ้านซื้อต่อในราคาที่ไม่ยุติธรรม มีกรอบกฎหมาย ระเบียบข้อบังคับมากมายที่ไม่เป็นไปตามที่ตกลงกันไว้ กำหนดระยะเวลาการผ่อนคืน เป็นปัญหาภาระหนักของชาวบ้านที่จะสืบทอดที่ดินไปถึงลูกหลานที่จะไม่สามารถผ่อนเงินคืนได้แน่ๆ เพราะราคาสูงมาก ราคาที่ดินตามมติ ครม. 22 ก.พ. 2554 เดิมเป็นการประเมินจากกรมธนารักษ์ แต่ปัจจุบันเป็นการเสนอขายตามราคาตลาด เกิดเป็นปัญหาภาระหนี้สินที่สูงเกินความจำเป็น ทั้งที่เราเป็นผู้ใช้ที่ดิน รักษาที่ดินอย่างยั่งยืนแบบมีส่วนร่วมของคนในชุมชน” ดิเรกกล่าว ดิเรกยกตัวอย่างกรณีปัญหาที่เกิดขึ้นที่บ้านโป่ง อ.สันทราย จ.เชียงใหม่ ที่ชุมชนเคยเข้าปฏิรูปที่ดินเมื่อปี 2545 หลังวิกฤตการณ์ฟองสบู่แตกปี 2540 ซึ่งมีนายทุนกว้านซื้อที่ดินภายใต้โครงการบ้านสวนอ้อมดอย แล้วไม่สามารถดำเนินการกระบวนการได้ ทำให้กลายเป็นที่ดินทิ้งร้างไม่ทำประโยชน์ หากเป็นไปตามระเบียบของ บจธ. ชุมชนต้องซื้อที่ดินในราคาไร่ละ 3.5 แสนบาท ในเนื้อที่ 313 ไร่ ทำให้ชาวบ้านต้องเป็นหนี้สินครัวเรือนละ 1.3 ล้านบาทโดยไม่มีงบประมาณอุดหนุน ต่างจากเกณฑ์ของกรมธนารักษ์ตามมติ ครม. 22 ก.พ. 2554 ที่แต่ละครัวเรือนจะรับภาระหนี้สินไม่เกิน 2.3 แสนบาท “นวัตกรรมที่ชาวบ้านเสนอคือ ครึ่งราคา คือขอลดหย่อนผ่อนหนี้สินที่เกินภาระ สองคือเรื่องของการใช้ประโยชน์ในที่ดินอย่างยั่งยืน รัฐลดราคาค่าที่ให้ครึ่งหนึ่งนั้นมีอำนาจจะป้องกันไม่ให้ที่ดินถูกขายทอดตลาด เป็นการรอนสิทธิในที่ดินโดยให้เป็นการถือกรรมสิทธิ์ร่วมระหว่างรัฐกับชุมชน เป็นนวัตกรรมที่จะใช้ที่ดินอย่างยั่งยืนและเกิดความเป็นธรรมกับประชาชนคนจน นี่คือนวัตกรรมที่เราเสนอแต่ บจธ. ไม่ตอบสนอง” เกษตรกรเชียงใหม่ย้ำ ดังนั้น เพื่อให้การแก้ไขอย่างเป็นรูปธรรม ขอเรียกร้องให้ บจธ. ดำเนินการตามข้อเสนอข้างต้นโดยเร่งด่วน และเราติดตามการดำเนินการของสถาบันบริหารจัดการธนาคารที่ดิน อย่างใกล้ชิด และขอทราบคำตอบที่ชัดเจน ถ้ายังไม่มีแนวทางและคำตอบอย่างชัดเจน ภายใน 30 วัน เราในนามขบวนการปฏิรูปที่ดิน จะยกระดับการเคลื่อนไหวผลักดันเพื่อให้เกิดการปฏิรูปที่ดินตามโครงการนำร่องอธนาคารที่ดิน 5 พื้นที่ไปยังส่วนกลางที่เกี่ยวข้องเพื่อรับฟังคำตอบด้วยตนเอง วิศรุต ศรีจันทร์ ขบวนการประชาชนเพื่อสังคมที่เป็นธรรม (P-move) เห็นว่า ปัญหาของ บจธ. คือแนวคิดในการจัดการที่ดินที่ยังมองที่ดินเป็นสินค้า ไม่มีนวัตกรรมการจัดการที่ดินใหม่ ไม่มีส่วนร่วมของภาคประชาชนในการเข้าไปกำหนดเป้าหมายและทิศทางในการขับเคลื่อนการกระจายการถือครองที่ดิน ซึ่งไม่ต่างอะไรจากสถาบันการเงินอื่นๆ เช่น ธนาคารเพื่อการเกษตรและสหกรณ์การเกษตร (ธ.ก.ส.) ซึ่ง บจธ. ต้องทบทวนยุทธศาสตร์การทำงานหลังจากนี้ “บจธ. ยังมองที่ดินเป็นสินค้า ซื้อมา 100 ต้องจ่าย 100 และต้องเอากำไร ต้องคุ้มทุน ต้องให้ชาวบ้านผ่อน แล้วมันต่างอะไรกับสถาบันการเงินอื่นๆ ถ้า บจธ. ไม่สามารถสร้างนวัตกรรมใหม่ในการจัดการที่ดินได้ ก็ไม่สามารถตอบเจตนารมณ์ งั้นก็ไม่ควรจะมี บจธ. อีกต่อไป ให้โอนย้ายไปที่สถาบันอื่นๆ ที่มีศักยภาพในการดำเนินการได้ หรืออาจนำไปสู่การผลักดันให้เกิดการจัดตั้งองค์กรอื่นได้ บจธ. ต้องรีบทบทวนและปรับยุทธศาสตร์การทำงานโดยด่วน” วิศรุตย้ำ ในช่วงท้ายของกิจกรรม วรยุทธ เนาวรัตน์ ผู้ว่าราชการจังหวัดลำพูน ได้รับเรื่องร้องเรียนไว้ และยืนยันว่าจะนำเรียนข้อมูลประเด็นต่างๆ ไปให้ผู้บริหารในระดับนโยบายได้รับทราบและดำเนินการต่อไป สิ่งใดที่จังหวัดลำพูนสามารถร่วมทำงานในรูปแบบของคณะกรรมการกับภาคประชาชนได้ ตนก็จะดำเนินการอย่างเต็มที่ ด้านขบวนการฯ ขีดเส้นตาย 30 วัน หากยังไม่มีความคืบหน้าพร้อมเคลื่อนไหวในกรุงเทพมหานครต่อไป ข่าวการเมืองสิทธิมนุษยชนคุณภาพชีวิตสิ่งแวดล้อมข่าวการเมืองสิทธิมนุายชนคุณภาพชีวิตสิ่งแวดล้อมเชียงใหม่ลำพูนขบวนการประชาชนเพื่อสังคมที่เป็นธรรมขบวนการประชาชนเพื่อสังคมที่เป็นธรรม (P-move)P-Moveสมาชิกสหพันธ์เกษตรกรภาคเหนือสกน.สถาบันบริหารจัดการธนาคารที่ดิน (องค์การมหาชน)บจธ.ที่ดินทำกินการจัดสรรที่ดินทำกินการถือครองที่ดินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Qdm9seT7tPc/95203,28_09_2021
สปสช.ย้ำ รับ ATK ไปแล้วให้รีบตรวจและบันทึกผลทันที หลังพบกว่าครึ่งยังไม่ตรวจ,"Submitted on Tue, 2021-09-28 14:57เผยข้อมูล สายด่วน สปสช. 1330 โทรติดตามประชาชนรับชุดตรวจ ATK ใน กทม. กว่า 4 พันราย พบกว่าครึ่งยังไม่ใช้ตรวจเชื้อโควิด-19 ให้เหตุผลไม่มีเวลา ไม่สะดวก รอมีอาการค่อยตรวจ ชี้หากเก็บไว้เฉยๆ ในอุณหภูมิที่ไม่เหมาะสมอาจหมดอายุหรือเสื่อมคุณภาพ แถมยังเสียสิทธิที่จะได้รับแจกเพิ่มในอนาคต ขอความร่วมมือประชาชน หลังรับ ATK รีบใช้ตรวจและบันทึกผลในระบบทันที เพื่อป้องกันและควบคุมโรค 28 ก.ย. 2564 วันนี้ (28 ก.ย. 2564) นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) เปิดเผยว่า ภายหลังจากที่ สปสช. ร่วมกับหน่วยบริการเดินหน้ากระจายแจกชุดตรวจ ATK จำนวน 8.5 ล้านชุด ให้ประชาชนตรวจหาเชื้อโควิด-19 ด้วยตนเองเพื่อเข้าสู่ระบบการรักษา และมุ่งให้เกิดการควบคุมการแพร่ระบาดตามนโยบายรัฐบาล สปสช. ได้มีการติดตามผลของประชาชนที่รับ ATK ไปแล้ว ด้วยการโทรสำรวจผู้ที่รับชุดตรวจ ATK เบื้องต้นจำนวน 6,000 รายในพื้นที่ กทม. โดยดำเนินการในวันที่ 20-21 ก.ย. 2564 ซึ่งในจำนวนนี้มีประชาชนที่โทรติดต่อได้และสะดวกให้ข้อมูลจำนวน 4,062 ราย (68%) โทรติดต่อไม่ได้จำนวน 1,382 ราย (23%) และไม่สะดวกให้ข้อมูลอีกจำนวน 556 ราย (ร้อยละ 9%) ทั้งนี้ ในจำนวนประชาชนที่ติดต่อได้และสะดวกให้ข้อมูลนั้น มีผู้ที่รับ ATK แล้วแต่ยังไม่นำมาตรวจหาเชื้อโควิด-19 จำนวน 2,123 คน (53%) และผู้ที่ใช้ตรวจหาเชื้อแล้วจำนวน 1,889 คน (47%) ในกลุ่มประชาชนที่ยังไม่นำ ATK มาใช้ตรวจนั้น มีจำนวน 917 คน (43%) ให้เหตุผลว่าไม่มีเวลา ยังไม่สะดวก รองลงมาจำนวน 441 คน (21%) ระบุว่าเก็บไว้มีอาการค่อยตรวจ, จำนวน 159 คน (8%) ระบุไม่ใช่กลุ่มเสี่ยง, จำนวน 88 คน (4%) ระบุว่าตรวจไม่เป็น และอีกจำนวน 85 คน (4%) ระบุว่าไม่กล้าตรวจ รอญาติมาตรวจให้ นอกจากนี้อีก 44 คน (2%) ระบุว่านำไปให้ผู้อื่นใช้ ขณะที่กลุ่มประชาชนที่ได้นำ ATK มาตรวจแล้วนั้น มีผู้ที่มีผลตรวจเป็นลบจำนวน 1,850 คน (97.94%) ผู้ที่ผลเป็นบวกจำนวน 25 คน (1.32%) ได้เข้าสู่ระบบการดูแลรักษาแล้ว และผู้ที่ผลตรวจแปลค่าไม่ได้จำนวน 14 ราย (0.74%) นพ.จเด็จ กล่าวต่อว่า นอกจากนี้สายด่วน สปสช. 1330 ได้สอบถามข้อมูลการบันทึกผลพบว่า ในกลุ่มประชาชนที่ตรวจ ATK มีผู้ที่บันทึกผลในระบบจำนวน 870 คน (46%) และมีผู้ที่ไม่บันทึกผลในระบบจำนวน 1,019 คน (54%) คน โดยให้เหตุผลที่ไม่ได้บันทึกผล คือ ไม่รู้ว่าต้องบันทึกผลจำนวน 907 ราย (89.1%), บันทึกไม่เป็นจำนวน 96 ราย (9.42), ลืม ไม่สะดวกจำนวน 11 ราย (1.08%) และไม่มีอุปกรณ์จำนวน 5 ราย (0.49%) “ข้อมูลที่ปรากฏนี้ สปสช. ขอย้ำอีกครั้งว่า เมื่อรับชุดตรวจ ATK ไปแล้ว ขอให้รีบตรวจหาเชื้อโควิดและบันทึกผลการตรวจผ่านแอปเป๋าตัง หรือกับ อสม./อสส.ที่แจกชุดตรวจให้ท่านโดยเร็ว ไม่ว่าผลการตรวจจะติดเชื้อหรือไม่ การตรวจหาเชื้อโควิดแล้วไม่บันทึกผล แม้ว่าผลจะเป็นลบ จะทำให้ท่านเสียสิทธิที่จะได้รับชุดตรวจ ATK เพิ่มในอนาคต เพราะเมื่อมีการใช้และบันทึกผลการตรวจแล้ว หากในอนาคตพบว่าท่านเป็นกลุ่มเสี่ยง ก็จะได้รับแจก ATK เพิ่มเพื่อนำไปตรวจหาเชื้ออีก แต่หากไม่ได้นำไปใช้หรือใช้แล้วไม่ได้บันทึกผลการตรวจ ก็จะไม่ได้รับแจก ATK เพิ่มเพราะถือว่ายังไม่ได้ใช้ ATK ชุดแรกที่แจกไป"" นพ.จเด็จกล่าว นอกจากนี้แล้ว สปสช. ยังพบข้อร้องเรียนว่ามีบางคนเมื่อรับ ATK ไปแล้ว ไม่นำไปตรวจหาเชื้อด้วยตัวเองแต่กลับเก็บไว้เพื่อนำไปขายต่อ กรณีนี้ขอย้ำเตือนว่าจะทำให้เกิดปัญหาหลายประการ เนื่องจากกลุ่มที่ได้รับ ATK นั้นถือว่าเป็นกลุ่มเสี่ยงที่จะติดเชื้อโควิด-19 อยู่แล้ว หากรับ ATK แล้วไม่นำไปใช้แล้วปรากฎว่าคนๆนั้นติดเชื้อโควิด-19 โดยไม่รู้ตัว ก็จะทำให้เสียโอกาสที่จะได้ทราบผลตรวจและเข้าสู่ขั้นตอนการรักษาล่าช้าจนอาจทำให้อาการรุนแรงมากขึ้นกว่าที่ควรจะเป็น ขณะเดียวกันก็จะมีความเสี่ยงที่จะแพร่เชื้อให้กับครอบครัวและคนใกล้ชิดโดยไม่รู้ตัวอีกด้วย “ต้องบอกว่าชุดตรวจ ATK เรามีจำกัดและแจกให้เฉพาะกลุ่มที่มีความเสี่ยงสูงเท่านั้น เป็นการแจกให้เฉพาะตัวบุคคล นอกจากนี้ต้องเรียนว่า ATK มีอายุการใช้งานและต้องเก็บรักษาในอุณหภูมิที่เหมาะสม ถ้าไม่ตรวจของอาจหมดอายุหรือถ้าเก็บไม่ดีของจะเสื่อมคุณภาพ การรับชุดตรวจแล้วเก็บไว้ไม่เอาไปตรวจจึงไม่ตรงกับวัตถุประสงค์ที่แจกไป” นพ.จเด็จ กล่าว ทั้งนี้จากข้อมูลการแจกชุดตรวจ ATK ให้กับประชาชนล่าสุด เมื่อวันที่ 28 ก.ย. 2564 เวลา 13.00 น. มีประชาชนรับชุดตรวจ ATK แล้วจำนวน 149,486 ราย เป็นจำนวน 299,836 ชุด ในจำนวนนี้เป็นการลงทะเบียนผ่านแอปพลิเคชันเป๋าตังจำนวน 148,143 ราย และเป็นการแจกโดย อสม. 1,343 ราย ตรวจโควิดและบันทึกผล 69,805 ราย หรือร้อยละ 47 เป็นผลบวก จำนวน 548 ราย ข่าวการเมืองคุณภาพชีวิตข่าวการเมืองคุณภาพชีวิตสำนักงานหลักประกันสุขภาพแห่งชาติสปสช.ชุดตรวจ ATKCOVID-19โควิด-19ชุดตรวจโควิดชุดตรวจโควิด-19ตรวจโควิด-19เป๋าตังติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/A_Xcey9mIs0/95204,28_09_2021
คณะผู้จัดงานรำลึก 45 ปี เหตุการณ์ '6 ตุลา' เปิดแผนกิจกรรม-ยืนยันจัดที่ มธ. ท่าพระจันทร์,"Submitted on Tue, 2021-09-28 16:09คณะกรรมการจัดงานรำลึก 45 ปีเหตุการณ์ 6 ตุลา 2519 ยืนยันเดินหน้าจัดกิจกรรมในสถานที่จริงที่หน้าหอประชุมใหญ่ มหาวิทยาลัยธรรมศาสตร์ ท่าพระจันทร์ ภายใต้มาตรการรักษาระยะห่าง วอนผู้บริหารมหาวิทยาลัยอย่าอ้างโควิด-19 เพราะ ศบค. ผ่อนคลายมาตรการแล้ว 28 ก.ย. 2564 สำนักข่าว The Reporters, สำนักข่าวราษฎร และข่าวสดออนไลน์ รายงานตรงกันว่า วันนี้ (28 ก.ย. 2564) เวลาประมาณ 11.30 น. คณะกรรมการจัดงานรำลึก 6 ตุลา 2519 ประจำปี 2564 แถลงข่าวที่ตึกกิจกรรม มหาวิทยาลัยธรรมศาสตร์ ท่าพระจันทร์ ยืนยันเดินหน้าจัดงานรำลึกเหตุการณ์ 6 ตุลา 2519 โดยใช้พื้นที่จริง เพราะ ศบค. ผ่อนคลายมาตรการ สามารถจัดกิจกรรมในพื้นที่โล่งแจ้งได้ สุเทพ สุริยะมงคล ประธานคณะกรรมการจัดการงาน 45 ปี 6 ตุลา 2519 กล่าวว่า คณะกรรมการจัดงาน 6 ตุลา 2519 ได้รับการแต่งตั้งจาก รศ.เกศินี วิฑูรชาติ อธิการบดีมหาวิทยาลัยธรรมศาสตร์ เมื่อวันที่ 31 ส.ค. 2563 โดยมีวาระการดำเนินงาน 2 ปี ระบุหน้าที่ต้องจัดกิจกรรมรำลึกเหตุการณ์ครบรอบ 6 ตุลา 2519 ประจำปี มีจุดประสงค์เพื่อ 1. ดำเนินการจัดกิจกรรมรำลึกเหตุการณ์ครบรอบ 6 ตุลา 2519 ประจำปีเป็นไปด้วยความเรียบร้อย 2. เพื่อเยียวยาความรู้สึกผู้สูญเสียและผู้จากไปในเหตุการณ์ 6 ตุลา 2519 ณ มหาวิทยาลัยธรรมศาสตร์ 3. รณรงค์ประชาสัมพันธ์กิจกรรมเพื่อฟื้นฟูจิตสำนึกสาธารณะในระบอบประชาธิปไตยแก่เยาวชนทั่วไปอย่างกว้างขวาง 4. หน้าที่อื่นๆ ตามที่มหาวิทยาลัยมอบหมาย ทั้งนี้ตั้งแต่บัดนี้เป็นต้นไปโดยมีวาระดำเนินการ 2 ปี โดยตอนแรกมหาวิทยาลัยขอให้จัดกิจกรรมรำลึก 6 ตุลาปีในรูปแบบออนไลน์ ซึ่งผู้จัดงานขอรับไว้เป็นทางเลือกในกรณีที่สถานการณ์การแพร่ระบาดของโรคโควิด-19 ยังรุนแรง อย่างไรก็ตาม วานนี้ (27 ก.ย. 2564) ศูนย์บริหารสถานการแพร่ระบาดของโรคติดเชื้อโคโรนา 2019 (โควิด-19) หรือ ศบค. ได้ประกาศผ่อนปรนมาตรการ เนื่องจากสถานการณ์โควิด-19 เริ่มคลี่คลาย คณะผู้จัดงานจึงต้องการจัดกิจกรรมในสถานที่จริง โดยจะจัดกิจกรรมในพื้นที่โล่งแจ้ง มีระบบคัดกรองผู้เข้าร่วมงาน มาตรการเว้นระยะห่าง ขอความร่วมมือผู้เข้าร่วมงานพกเจลแอลกอฮอล์ และสวมหน้ากากอนามัยตลอดการร่วมกิจกรรม พร้อมกันนี้ คณะผู้จัดได้ยกเลิกงานสัมมนาวิชาการในห้องประชุมเพื่อลดความแออัด และเป็นไปตามแนวทางใหม่ที่ ศบค. ประกาศ ซึ่งจะมีผลบังคับใช้ในวันที่ 1 ต.ค. นี้ ""ศบค. ได้มีการผ่อนคลายเรื่องต่างๆ แม้กระทั่งโรงหนังยังจัดได้ ในร้านอาหารยังมีดนตรีเล่นได้ เรามาจัดงานเพื่อรำลึกถึงวีรชน 6 ตุลาในสถานที่โล่งแจ้ง มีการควบคุมให้คนเว้นระยะห่าง ผมมองไม่เห็นเหตุผลเลยว่าทำไมมหาวิทยาลัยถึงไม่ให้เราจัดในสถานที่จริง เราจึงต้องมาแถลงว่าเรายืนยันที่จะจัดงานในสถานที่จริง"" สุเทพกล่าว ""สิ่งที่เราเรียกร้องคือขอให้เรามีพิธีกรรมเพื่อรำลึกถึงคนตาย มีพิธีกรรมทางสงฆ์ มีการกล่าวปาฐกถา มีการวางพวงหรีดพวงมาลาให้กับผู้เสียชีวิต แค่นั้นเองครับ"" สุเทพกล่าว คณะกรรมการจัดงาน 6 ตุลา 2519 ได้รับการแต่งตั้งจาก รศ.เกศินี วิฑูรชาติ อธิการบดีมหาวิทยาลัยธรรมศาสตร์ เมื่อวันที่ 31 ส.ค.63 โดยมีวาระการดำเนินงาน 2 ปี ระบุหน้าที่ต้องจัดกิจกรรมรำลึกเหตุการณ์ครบรอบ 6 ตุลา 2519 ประจำปี เยียวยาความรู้สึกผู้สูญเสีย และรณรงค์กิจกรรมฟื้นฟูจิตสำนึกสาธารณะในระบอบประชาธิปไตยแก่ประชาชนอย่างกว้างขวาง ด้าน กฤษฎางค์ นุตจรัส หนึ่งในขณะกรรมการการจัดงานฯ กล่าวว่า ตนและสุเทพซึ่งเป็นคณะกรรมการจัดงานฯ ยืนยันจะจัดงานครบรอบ 45 ปี 6 ตุลา ที่ ลานประติมากรรม หน้าหอประชุมใหญ่ มหาวิทยาลัยธรรมศาสตร์ ท่าพระจันทร์ ตั้งแต่เวลา 7.00 น. เป็นต้นไป ภายใต้มาตรการรักษาระยะห่างเพื่อป้องกันโควิด-19 ตนได้ยืนยันกับทางมหาวิทยาลัยว่าไม่มีข้อกฎหมายใดที่ห้ามจัดงานและ ศบค. ก็เพิ่งประกาศผ่อนคลายมาตรการ จึงมั่นใจว่ารูปแบบการจัดกิจกรรมจะสามารถทำได้อย่างแน่นอน กฤษฎางค์กล่าวต่อไปว่าเหตุการณ์ 6 ตุลา 2519 ไม่ใช่แค่เรื่องของการจัดงานรำลึก และไม่ใช่เรื่องของมหาวิทยาลัยธรรมศาสตร์เพียงอย่างเดียว แต่เป็นเรื่องของประชาชน นิสิต นักศึกษา ที่ออกมาต่อสู้ร่วมกันเมื่อ 45 ปีที่แล้ว เพื่อสิทธิเสรีภาพเพื่อประชาธิปไตย และสืบสานอุดมการณ์ 14 ตุลา ซึ่งอุดมการณ์เหล่านี้ยังไม่สำเร็จ และไม่ต่างอะไรกับสิ่งที่เกิดขึ้นกับคนหนุ่มสาวในทุกวันนี้ และคนในเหตุการณ์ 6 ตุลา ไม่ได้ตายผ่านออนไลน์ แต่ตายจากสถานที่จริง การจัดงานรำลึก 6 ตุลา คือ การกอบกู้ศักดิ์ศรีของผู้เสียชีวิตและบุคคลที่อยู่ในเหตุการณ์ พร้อมยืนยันว่าไม่ได้ขัดแย้งกับผู้บริหารมหาวิทยาลัย กฤษฎางค์กล่าวว่าหลังจากนี้ ตนจะเดินทางไปพูดคุยกับอธิการบดีมหาวิทยาลัยธรรมศาสตร์ เพื่อชี้แจงเหตุผลว่าทำไมจึงต้องจัดงานในสถานที่จริง หากมหาวิทยาลัยยืนยันไม่ให้จัด ก็คงไม่ได้จัดที่นี่ แต่คงต้องเปลี่ยนสถานที่จัดกิจกรรม อย่างไรก็ตาม ตนมั่นใจว่าหลังการพูดคุยกับคณะผู้บริหารมหาวิทยาลัยแล้ว เชื่อว่าจะได้จัดงานอย่างแน่นอน สำหรับกิจกรรมในวันที่ 6 ต.ค. 2564 จะแบ่งเป็น 2 ช่วง คือ ช่วงหน้า ตั้งแต่เวลา 07.30-12.00 น. จะมีการทำบุญตักบาตรตามความเชื่อทางศาสนา การวางพวงหรีด การกล่าวปาฐกถาโดยผู้แทนองค์กรต่างๆ และมีพิธีมอบรางวัลจารุพงษ์ ทองสิทนธุ์ให้กับพริษฐ์ ชิวารักษ์ โดยกิจกรรมในวันดังกล่าวเพื่อมุ่งหมายให้ฟื้นฟูเกียรติภูมิวีรชน 6 ตุลา สานปณิธานวีรชน 6 ตุลาให้สังคมไทยเดินหน้าเป็นสังคมประชาธิปไตยตามที่วีรชนต้องการ รวมทั้งป้องกันปราบปรามนักศึกษา ประชาชนผู้รักประชาธิปไตยอย่างที่ผ่านมา รวมทั้งเรียกร้องให้นำคนผิดมาลงโทษ ส่วนในช่วงบ่ายจะเป็นการจัดกิจกรรมของทางสภานักศึกษา มหาวิทยาลัยธรรมศาสตร์ โดยกิจกรรม เช่น การจัดนิทรรศการ การแขวนป้ายผ้า การกล่าวปราศรัย พูดเรื่องเหตุการณ์ที่เกี่ยวข้อง และมีกิจกรรมอื่นๆ ที่ทางผู้จัดขอเก็บเป็นความลับ ขอให้ประชาชนและสื่อมวลชนติดตามข่าวสาร และเข้าร่วมกิจกรรมได้ตลอดวันที่ 6 ต.ค. 2564 ข่าวการเมืองสิทธิมนุษยชนข่าวการเมืองสิทธิมนุษยชน6 ตุลา6 ตุลา 2519มหาวิทยาลัยธรรมศาสตร์สุเทพ สุริยะมงคลกฤษฎางค์ นุตจรัสจุฑาทิพย์ ศิริขันธ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/n8eRx0chPDI/95205,28_09_2021
เครือข่าย 47 องค์กรชุมชนยื่นหนังสือถึงนายกฯ ขอให้ปลด 'จุติ’ ระบุ 4 ข้อไม่เหมาะนั่งเก้าอี้ รมว.พม.,"Submitted on Tue, 2021-09-28 16:28เครือข่าย 47 องค์กรชุมชนยื่นหนังสือถึงนายกฯ ขอให้ปลด 'จุติ ไกรฤกษ์’ รัฐมนตรีว่าการกระทรวงการพัฒนาสังคมและความมั่นคงของมนุษย์ (พม.) เหตุปฏิบัติงานบกพร่อง ไม่เหมาะนั่งเก้าอี้รัฐมนตรี 28 ก.ย. 2564 สำนักข่าวชายขอบ รายงานว่า วันนี้ (28 ก.ย. 2564) ที่ศูนย์รับเรื่องราวร้องทุกข์ของรัฐบาล ทำเนียบรัฐบาล ผู้แทนเครือข่ายองค์กรชุมชน 47 องค์กรนำโดยเจษฎา มิ่งสมร ได้เดินทางเข้ายื่นหนังสือถึง พล.อ.ประยุทธ์ จันทร์โอชา นายกรัฐมนตรี เพื่อแสดงความไม่ไว้วางใจจุติ ไกรฤกษ์ รัฐมนตรีว่าการกระทรวงพัฒนาสังคมและความมั่นคงของมนุษย์ (พม.) โดยมี รศ.ธนพร ศรียากูล คณะทำงานสำนักงานบริหารนโยบาย สำนักนายกรัฐมนตรี เป็นผู้แทนรับหนังสือ เจษฎากล่าวว่าเครือข่ายองค์กรชุมชนและภาคประชาสังคมทั่วประเทศ ในฐานะที่เป็นทั้งกลุ่มเป้าหมายของการพัฒนาและเป็นพลังทางสังคมตามยุทธศาสตร์ชาติได้ติดตามการบริหารงานของรัฐมนตรี พม. อย่างใกล้ชิดและต่อเนื่องมาเกือบ 3 ปี พบว่าการบริหารงานของกระทรวง พม. ภายใต้การนำของจุติ ไกรฤกษ์ ไม่เป็นไปตามเป้าหมายแนวทางยุทธศาสตร์และการปฏิรูปประเทศ ขาดวิสัยทัศน์ ไม่เข้าใจแนวคิดแนวทางการพัฒนาสังคมเท่าทันการเปลี่ยนแปลงของสังคมและโลก ทั้งยังไม่ทำตามพันธกิจสำคัญของกระทรวงฯ คือ ""จะเสริมสร้างจากทุกภาคส่วน ในการมีส่วนร่วมพัฒนาสังคมและพร้อมจะส่งเสริมภาคีเครือข่ายอย่างเป็นระบบสู่การเป็นหุ้นส่วนทางสังคม"" พร้อมกันนี้ เจษฏาได้ชี้แจงเหตุผล 4 ข้อว่าเหตุใด จุติ จึงไม่เหมาะกับการดำรงตำแหน่งรัฐมนตรี พม. ได้แก่ 1. ขาดประสิทธิภาพในการช่วยเหลือ ประสานความร่วมมือกับหน่วยงานที่เกี่ยวข้องในการแก้ไขปัญหาให้กับประชาชน ชุมชน โดยเฉพาะกลุ่มเปราะบาง ผู้ได้รับผลกระทบจากการแพร่ระบาดของโควิด-19 ในเชิงรุกและทันต่อสถานการณ์ 2. ขาดความใส่ใจในการแก้ปัญหาที่ดินเพื่อการอยู่อาศัยให้กับคนยากจนในระดับนโยบายอย่างจริงจัง ทำให้คนไร้บ้านและคนยากจนยังไม่สามารถเข้าถึงสิทธิการอยู่อาศัยได้อย่างมีประสิทธิภาพ 3. ไม่ยอมเสนอให้คณะรัฐมนตรีพิจารณาแต่งตั้งคณะกรรมการสถาบันพัฒนาองค์กรชุมชน ปล่อยให้ล่าช้ามากกว่า 1 ปี 4. ไม่สนับสนุนการมีส่วนร่วมของภาคประชาชน รวมถึงภาคประชาสังคมในการพัฒนาชุมชนและสังคมให้เกิดผลในการทางปฏิบัติ “เครือข่ายองค์กรชุมชนและภาคประชาสังคมทั่วประเทศ จึงขอให้นายกรัฐมนตรีในฐานะผู้นำรัฐบาล ได้โปรดพิจารณาความเหมาะสมของจุติ ไกรฤกษ์ ในการดำรงตำแหน่งรัฐมนตรี พม. เพื่อยับยั้งความเสียหายที่อาจเกิดขึ้นกับประเทศชาติ ประชาชน และรัฐบาล พร้อมกับพิจารณาบุคคลที่มีวิสัยทัศน์ คุณสมบัติและความสามารถเหมาะสมกับการบริหารงานให้บรรลุเป้าหมายยุทธศาสตร์ชาติ ยุทธศาสตร์กระทรวง และสถานการณ์สังคมที่เปลี่ยนแปลงไปโดยเร็ว” เจษฎากล่าา นอกจากการยื่นหนังสือถึงนายกรัฐมนตรีแล้ว เครือข่ายองค์กรชุมชน และเครือข่ายองค์กรภาคประชาสังคม ยังได้ยื่นหนังสือถึงประธานกรรมการพัฒนาและส่งเสริมองค์การมหาชน (กพม.) ในฐานะหน่วยงานที่กำกับดูแลองค์การมหาชน เพื่อให้ช่วยคลี่คลายปัญหาการแต่งตั้งบอร์ด พอช. เนื่องจากมีความล่าช้ามากว่า 1 ปี ส่งผลกระทบต่อการบริหารงานของ พอช. ที่จะสนับสนุนการทำงานพัฒนาชุมชนทั่วประเทศ โดยระบุว่าบอร์ด พอช. หมดวาระตั้งแต่เมื่อวันที่ 12 ก.ย. 2563 ซึ่งตามระเบียบกำหนดให้มีการดำเนินการให้แล้วเสร็จภายในระยะเวลา 150 วัน แต่จนถึงวันนี้เวลาล่วงเลยมากว่า 1 ปีแล้ว แต่การแต่งตั้งบอร์ดชุดใหม่ยังไม่แล้วเสร็จ เนื่องจากรัฐมนตรี พม. ไม่ลงนามรับรองประวัติผู้แทนองค์กรชุมชน 1 คนที่ได้รับการเสนอชื่อ ด้วยเหตุผลว่าเคยมีคดีเกี่ยวกับครอบครัว เกรงจะกระทบต่อภาพลักษณ์ต่อกระทรวง พม. แต่เมื่อคณะกรรมการสรรหาได้เสนอชื่อบุคคลใหม่เข้าไปเป็นบอร์ดแทนตั้งแต่เมื่อต้นเดือน ส.ค. ที่ผ่านมาแล้ว แต่จนบัดนี้ รมว.พม. ยังไม่นำเสนอคณะรัฐมนตรีพิจารณาแต่งตั้งแต่อย่างใด ข่าวการเมืองสิทธิมนุษยชนคุณภาพชีวิตข่าวการเมืองสิทธิมนุษยชนคุณภาพชีวิตจุติ ไกรฤกษ์เจษฎา มิ่งสมรกระทรวงพัฒนาสังคมและความมั่นคงของมนุษย์พม.ประยุทธ์ จันทร์โอชาขบวนองค์กรชุมชนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/C55etKnHJ4g/95206,28_09_2021
15 ปีรัฐประหาร 49 (จบ) พงศกร รอดชมภู: สร้างสถานการณ์-กฎหมายช่วย-ทุนถึง-รัฐประหาร ต้องชนะทางการเมืองเพื่อปฏิรูปกองทัพ,"Submitted on Tue, 2021-09-28 16:39กฤษฎา ศุภวรรธนะกุล และนัชชา ตันติวิทยาพิทักษ์ : สัมภาษณ์/เรียบเรียง ทำไมกองทัพไม่ต้องการปฏิรูปตนเองให้เป็นทหารอาชีพ คำตอบนั้นแสนง่าย เพราะมันบั่นทอนผลประโยชน์และอำนาจ ซึ่งรวมไปถึงกลุ่มทุนผูกขาดที่ใช้กองทัพเป็นเครื่องมือรักษาผลประโยชน์ของตน ในความคิดของคนเหล่านี้การปฏิรูปคือการทำลายกองทัพ กองทัพอยู่ภายใต้บริบททางการเมือง เศรษฐกิจ กฎหมาย และสังคม การจะรัฐประหารได้กองทัพต้องอาศัยทั้งการสร้างสถานการณ์ ทุน และกฎหมายคอยหนุนหลัง พงศกรเรียกว่า กฎหมายหุ้มปืน และปืนก็หนุนกฎหมายอีกทอด กลุ่มทุนผูกขาดใช้กองทัพและการรัฐประหารเป็นเครื่องมือในการรักษาผลประโยชน์ของตนเอง ขณะที่กองทัพก็ทำเพื่อผลประโยชน์เช่นกัน จะปฏิรูปกองทัพได้ปัจจัย 3 ข้อต้องพร้อมคือชัยชนะทางการเมือง, พรรคการเมืองหรือรัฐบาลที่ได้อำนาจต้องมีเจตจำนงทางการเมืองที่เข้มแข็ง และประชาชนต้องมีฉันทามติว่าถึงเวลาที่จะต้องสร้างประชาธิปไตย การสร้างประชาธิปไตยและการปฏิรูปกองทัพต้องทำควบคู่กันไป คำว่า ‘ปฏิรูปกองทัพ’ เป็นคำแสลงหูของเหล่านายทหารผู้กุมอำนาจ ทั้งยังทำให้คนในสังคมเชื่อด้วยว่าการปฏิรูปคือการทำลายกองทัพ แต่หากไม่ปฏิรูป ประชาธิปไตยไทยอาจไม่มีวันปลอดภัย พงศกร รอดชมภู ว่าแต่ทำไมกองทัพจึงต้องรัฐประหาร พงศกร รอดชมภู อดีตประธานคณะกรรมาธิการความมั่นคงแห่งรัฐ สภาผู้แทนราษฎร ตอบว่าเพราะผลประโยชน์ ไม่ใช่เฉพาะบรรดานายทหารระดับสูงเท่านั้น ยังรวมถึงกลุ่มทุนผูกขาดที่ได้ประโยชน์จากการรัฐประหารด้วย การถามว่าจะปฏิรูปกองทัพอย่างไร? เป็นเหมือนคำถามซ้ำซาก เปล่าประโยชน์ที่จำเป็นต้องถาม พงศกรเห็นว่ากองทัพเป็นเครื่องมือของฝ่ายทุน การจะปฏิรูปกองทัพต้องเริ่มจากชัยชนะทางการเมือง ต้องทำควบคู่ไปกับการสร้างประชาธิปไตย ทหารไม่ได้เป็นเนื้อเดียวกันทั้งหมด เขาบอกว่ามีจำนวนไม่น้อยที่ต้องการเป็นทหารอาชีพ ซีรีย์ ถอดบทเรียน 15 ปีรัฐประหาร 2549 : ธำรงศักดิ์ เพชรเลิศอนันต์ : รัฐทหารศักดินากับมวลชนผู้สร้างความชอบธรรม ความฝัน ความหวัง และชีวิตหลังลี้ภัยของ ‘จารุพงศ์ เรืองสุวรรณ’ อภิชาต สถิตนิรามัย: เพราะประชาธิปไตยเป็นอันตรายต่อความมั่งคั่งของชนชั้นนำ-กลุ่มทุน อุเชนทร์ เชียงเสน: ปล่อยให้การเมืองภาคประชาชน “ตายไปแหละดีแล้ว” กฤตยา อาชวนิจกุล: ในวันที่โฆษณาชวนเชื่ออ่อนแรงลง คนรุ่นใหม่ไม่เอารัฐประหารอีกต่อไป ธงชัย วินิจจะกูล: รัฐประหาร 2549 จุดเริ่มต้นของการสิ้นสุดความศักดิ์สิทธิ์ของสถาบันกษัตริย์? จอม เพชรประดับ: หรือความเกลียดชังทักษิณทำลายอุดมการณ์สื่อ? สมบัติ บุญงามอนงค์: เวลาที่ต้องพิสูจน์จุดยืนทางการเมือง เอ็นจีโออยู่ที่ไหน? กฎหมายหุ้มปืน ทหารและกองทัพอยู่ภายใต้บริบทการเมือง เศรษฐกิจ และสังคมที่มีการเปลี่ยนแปลงและใช้ทหารเป็นเครื่องมือมาแต่ไหนแต่ไร พงศกรยกตัวอย่างยุคชาติชาย ชุณหวัณ ที่เกิดการปลดปล่อยที่ดินขนานใหญ่ เปลี่ยนสนามรบเป็นสนามการค้า ทำให้เกิดความปั่นป่วนในระบบ สุดท้าย ทหารและกองทัพซึ่งเป็นเครื่องมือของฝ่ายอนุรักษ์นิยมจึงทำการรัฐประหารในปี 2534 ซึ่งเป็นลักษณะเดียวกันกับช่วงรัฐบาลทักษิณ ชินวัตรที่กลุ่มทุนเดิม กลุ่มชนชั้นนำ ฝ่ายอนุรักษ์นิยมรู้สึกถูกท้าทายจนนำไปสู่การรัฐประหารปี 2549 ที่นำโดยสนธิ บุญยรัตกลิน พงศกรอธิบายว่าหลังจากการยึดอำนาจปี 2549 ทหารและกองทัพก็ได้รับอภิสิทธิ์และอำนาจผ่านกลไกต่างๆ ที่ถูกวางเอาไว้เพื่อกำจัดกลุ่มทุนใหม่ที่ขึ้นมาท้าทาย ซึ่งเอื้ออำนวยให้เกิดการรัฐประหารอีกครั้งในปี 2557 “มันเป็นความต่อเนื่องกันมา ทหารก่อนหน้านั้นไม่กล้ายึดอำนาจ องคาพยพที่ทหารพึ่งพามากที่สุดก็คือองค์กรอิสระ ซึ่งรวมถึงระบบศาลด้วย ศาลที่อาจจะไม่ใช่ศาลยุติธรรม เพราะศาลยุติธรรมเขายอมรับการยึดอำนาจรัฐมันจบไปแล้ว มันก็เหลือแต่องค์กรอิสระอื่นๆ ที่จะมาช่วยอะไรต่างๆ ก็คิดว่าอันนี้มันจะคุ้มครองเขาได้ ดังนั้นอย่าไปมองว่าเป็นทหารโดดๆ ทหารจะทำอะไรได้ต้องมีสิ่งที่เรียกว่าภาคพลเรือนที่เป็นเรื่องของกฎหมายมารองรับ มันคือการสัมพันธ์กัน กฎหมายที่หรือองค์กรอิสระที่บิดเบือนนิดๆ หน่อยๆ มันจะไม่เกิดขึ้นเลยถ้าไม่มีทหารที่มีปืนมาช่วย “ถ้าถามว่าทหารทั่วไปยึดอำนาจไหม ทั่วโลกเลย ถ้าคุณปล่อยให้เขามีอำนาจเขาจะยึดอำนาจ อันนี้มันก็มีทหารอเมริกันคุยกันว่าถ้าดูกฎหมายไทยเขายึดอำนาจทุกวันเลย ไม่ต้องคอยเสียเวลายึดมันทุกวันเลย เพราะมันได้ประโยชน์ไง ยึดแล้วปลอดภัย ได้เงินด้วย ไปดูตั้งแต่ประวัติศาสตร์ได้ ตั้งแต่จอมพลสฤษดิ์มาทุกคนรวยหมด ยิ่งนานยิ่งรวย ดังนั้น หน้าที่ประชาชนคือต้องไม่ทำให้เขาทำได้ อย่าไปบอกว่าเขาจะยึดหรือไม่ยึด เพราะเขาอยู่ที่สถานการณ์สิ่งแวดล้อมที่จะบีบให้เขาทำได้หรือทำไม่ได้” แต่ทหารไม่ใช่เนื้อเดียวกันทั้งหมด ทหารแต่ละระดับก็คิดไม่เหมือนกัน ถ้ามีคำสั่งที่ถูกต้องตามกฎหมายสั่งการลงมาทหารระดับล่างต้องปฏิบัติตาม คำถามมีอยู่ว่าการขัดคำสั่งที่ไม่ถูกต้องตามกฎหมายอย่างการยึดอำนาจเป็นไปได้หรือไม่ พงศกรย้ำตรงนี้ให้เห็นว่าที่การรัฐประหารสำเร็จเพราะในที่สุดแล้วจะถูกรองรับโดยกฎหมาย เขาเรียกว่า ‘กฎหมายหุ้มปืน’ กล่าวคือ “กฎหมายรองรับให้ปืนทำได้ แค่เสี่ยงวันสองวัน แล้วเขามีการนิรโทษกรรมได้ ศาลฎีกายอมรับ มันจบเลยไง แล้วเขาก็รู้ว่าการต่อต้านมันเกิดไม่ทันเพราะใช้เวลาแค่สองสามวัน แล้วคนไทยไม่นิยมต่อต้านทันที คนไทยต้องใช้เวลา งงอยู่ เป็นอาทิตย์เลยกว่าจะนึกออก บางคนเอาดอกไม้ไปให้อีก ดังนั้นเราจึงพบว่าก่อนจะรัฐประหารเขาต้องสร้างสถานการณ์ก่อน สร้างการยอมรับ เห็นไหมมันเกิดเป็นหาแล้วเราเข้ามาคงไม่มีใครว่าอะไร เราก็เอากฎหมายมารองรับอีกที มันก็จบ วนอยู่เป็นวัฏจักร” นอกจากนี้ การที่ทหารระดับต่างๆ จะทำตามคำสั่งหรือไม่ยังอยู่ที่ผลประโยชน์ที่จะได้ พงศกรกล่าวว่าก่อนยึดอำนาจต้องมีการจ่าย ต้องมีทุน ต้องมีเจ้ามือ “ก่อนทหารยึดอำนาจผมพูดเสมอว่ามันไม่ใช่ทหารเดี่ยวๆ ที่ยึดอำนาจ มันมีกลุ่มทุนด้านเศรษฐกิจ ด้านสังคมมาช่วย แล้วมีการเมืองมาสนับสนุนให้เกิดการยึดอำนาจ ดังนั้นต้องมีเงินครับ ต้องมีเงินจ้าง พูดง่ายๆ เงินจ้างจะทั่วถึงไหม มีความเสี่ยงไหม เงินมากก็จริง แต่ถ้ามีความเสี่ยงเขาก็ไม่ทำ มันต้องชั่งน้ำหนักให้ดี ไม่ได้หมายความว่าถ้าทำให้ทหารข้างในไม่เป็นอันหนึ่งอันเดียวกันแล้วจะไม่มีการยึดอำนาจ ไม่จริง มันอยู่ที่เงิน มันเป็นปัจจัยภายนอกเหมือนกัน” สร้างความชอบธรรมก่อนรัฐประหาร พงศกรยอมรับว่าเขาเห็นสัญญาการรัฐประหาร “มันมีเรื่องอะไรที่เราเห็นและเราก็ทราบข่าว มีการลอบสังหาร มีเครื่องบินระเบิด มีคาร์บอม เสร็จแล้วที่เห็นเป็นจุดเปลี่ยนก็คือนายกฯ มาตรา 7 ซึ่งเรื่องนี้ปกติทำไม่ได้เลย เพราะว่าสถาบันพระมหากษัตริย์จะไม่ยุ่งการเมือง ต้องตัดขาด ซึ่งรัชกาลที่แล้วพระองค์ท่านออกมาตรัสว่าอย่ามั่ว อย่ามายุ่งกับฉัน อันนั้นคือตัวชี้ขาด มันแสดงว่าเขาไปทางอื่นไม่ได้แล้ว ก็จำเป็นต้องมีตรงนี้ “ถ้าดูสมัยก่อนที่ท่านลุงกำนันเขาบอกว่าได้คุยกับพลเอกประยุทธ์มาพักหนึ่งแล้ว ก็คือเตี้ยมกัน ผมไม่ทราบว่าที่คุยคือยังไงจนกระทั้งมาถึงจุดนี้ได้ แต่ทั้งหมดลำพังการทำม็อบไม่พอครับ ถึงแม้จะมีกองกำลังมาแทรกก็ไม่พอ มันจะต้องมีการปะทะกันเพื่อสร้างความชอบธรรม แล้วก็เตรียมองค์กรอิสระให้พร้อมพอสมควรที่จะมาช่วยแล้วมันก็จะไปได้” จุดนี้พงศกรตั้งข้อสังเกตว่าเป็นเพราะการทำรัฐประหารในสังคมไทยยากกว่าในอดีต เป็นสาเหตุให้คณะรัฐประหารโดยเฉพาะ 2 ครั้งหลังสุดต้องดึงสถาบันกษัตริย์มาใช้อย่างเข้มข้นแบบที่ไม่เคยมีมาก่อน “ดังนั้นอาจสรุปได้ว่าศักยภาพทหารในการยึดอำนาจหรือการที่ฝ่ายเผด็จการจะกดขี่ประชาชนมันเป็นสิ่งที่ยากขึ้นเรื่อยๆ จนถึงจุดที่ว่าคุณต้องใช้ไต๋ทั้งหมด ใช้ทุกองคาพยพที่มีจนถึงขนาดนี้ ผมเรียนตรงๆ นะสถาบันพระมหากษัตริย์ได้รับการนำไปใช้จนเสื่อม ถ้าบอกไม่เสื่อม ไม่จริง เสื่อมจริงเพราะคุณถูกนำไปใช้เป็นประโยชน์ของทุกฝ่ายด้วยนะไม่ใช่ฝ่ายใดฝ่ายหนึ่ง ใช้ประโยชน์จากสถาบันพระมหากษัตริย์จนสถาบันเสื่อมเสีย” พงศกรเล่าว่ามีการเตรียมการณ์ล่วงหน้า 8 เดือน มีการโยกย้ายนายทหาร แม้ว่ากฎหมายตอนนั้นจะยังไม่เปลี่ยน แต่รัฐบาลทักษิณไม่ได้ทำอะไรเพราะมั่นใจว่ากระแสประชาธิปไตยสามารถสู้ได้ ทว่า ไม่เป็นดังที่ทักษิณคาด อีกทั้งเวลานั้นหากทักษิณที่ไปร่วมประชุมสหประชาชาติยืนแถลงการณ์สิ่งที่เกิดขึ้นในไทย พงศกรเชื่อว่าการรัฐประหารจะไม่สำเร็จ แต่ทักษิณก็ไม่ได้ทำเนื่องจากเกิด ‘อุบัติเหตุ’ บางอย่างขึ้น 3 เงื่อนไขก่อนปฏิรูปกองทัพ คงเลี่ยงไม่ได้ที่ต้องถามว่าการปฏิรูปกองทัพจะทำให้เป็นจริงได้อย่างไร พงศกรตอบว่าที่การปฏิรูปกองทัพเป็นเรื่องยากเพราะโครงสร้างเดิมอิงอาศัยอำนาจของกองทัพย่อมเป็นไปไม่ได้ที่จะยอมให้อำนาจส่วนนี้ของตนต้องสั่นคลอน ดังนั้น กองทัพจึงเป็นเพียงปลายเหตุ พงศกรตอบว่าก่อนจะปฏิรูปกองทัพได้ต้องมีปัจจัย 3 ข้อก่อน 1. ชัยชนะทางการเมือง 2. พรรคการเมืองหรือรัฐบาลที่ได้อำนาจต้องมีเจตจำนงทางการเมืองที่เข้มแข็ง และ 3. ประชาชนต้องมีฉันทามติว่าถึงเวลาที่จะต้องสร้างประชาธิปไตย “ไม่ใช่ปฏิรูปกองทัพนะ การปฏิรูปกองทัพเป็นสูตรหนึ่งของการสร้างประชาธิปไตยที่สมบูรณ์ คือไม่มีการสร้างแบบอื่นได้เลยในระบบปกติ นอกจากว่าคุณจะมีกองกำลัง คุณจัดตั้งกองกำลังเหมือนพรรคเมืองจีนอะไรต่างๆ นั้นอีกเรื่องหนึ่ง คุณต้องใช้กำลังที่มีอยู่ในการสร้างประชาธิปไตย กำลังที่มีอยู่ที่ดีที่สุดก็คือทหารเท่านั้น ดังนั้น เมื่อคุณจะสร้างประชาธิปไตย คุณจะเปลี่ยนทางการเมือง ประชาชนต้องเห็นด้วยว่าจะสร้างประชาธิปไตยเพื่อประเทศไทยจะได้อยู่ดีกินดีเหมือนประเทศในยุโรปสักที ไม่ใช่อยู่แบบกระท่อนกระแท่นแบบนี้ ก็ต้องปฏิรูปกองทัพให้เป็นกองทัพมืออาชีพ” สร้างทหารมืออาชีพ 3 เงื่อนไขดังกล่าวเป็นสารประกอบตั้งต้นที่ต้องมีก่อนการปฏิรูปกองทัพ หลังจากนั้นพงศกรยกตัวอย่างการปรับโครงสร้างในกองทัพ เช่น ผู้บัญชาการเหล่าทัพนายทหารระดับสูงได้เพียง 2 ชั้นตามหลักสากล หมายถึงแต่งตั้งได้เพียงยศพลโทแล้วถือว่าหมดหน้าที่ การให้รัฐบาลที่มาจากการเลือกตั้งมีอำนาจในการประกาศหรือยกเลิกกฎอัยการศึก พงศกรอธิบายว่าปี 2557 ที่ประยุทธ์ จันทร์โอชา ในฐานะผู้บัญชาการทหารบกประกาศกฎอัยการศึกถือเป็นการลุแก่อำนาจ ซึ่งหลังจากประกาศกฎอัยการศึกและวางกองกำลังทหารแล้ว เขาก็รู้ทันทีว่าจะมีการยึดอำนาจ การห้ามแสดงความคิดเห็นเกี่ยวกับการเมือง สหราชอาณาจักรหรืออเมริกามีข้อบังคับชัดเจนในเรื่องนี้และยังครอบคลุมไปถึงช่วงระยะเวลา 5-7 ปีภายหลังเกษียณอายุราชการ ซึ่งแตกต่างจากไทยที่สามารถแสดงความคิดเห็นได้แม้แต่ในช่วงที่ดำรงตำแหน่งในกองทัพเช่นสมัยสมชาย วงศ์สวัสดิ์เป็นนายกรัฐมนตรี ที่ผู้บัญชาการทหารบกในเวลานั้นแสดงความเห็นว่าน่าจะลาออก “การเคลื่อนย้ายหน่วยงานที่ไม่ปกติทั้งหมดต้องเป็นรัฐบาลภาคพลเรือนรองรับ แล้วลงมาที่กลาโหมก็ต้องเป็นระบบเสนาธิการร่วมคือไม่ให้มีตัวผู้บังคับบัญชา แต่เดิมทุกประเทศในโลกนี้จะไม่มีหน่วยบัญชาการ มีเป็นคณะเสนาธิการร่วมและคนที่เป็นผู้บังคับบัญชาคือฝ่ายการเมือง เช่น รัฐมนตรีกลาโหม แล้วพอมีสงครามนายกฯ จะมาเป็นผู้บัญชาการแทนอย่างนี้เป็นต้น “เราก็ทำได้นะครับ เปลี่ยนเลย เปลี่ยนโครงสร้าง พ.ร.บ.จัดระเบียบราชการกระทรวงกลาโหม พ.ศ.2551 ซะใหม่ให้เป็นแบบสากล พอพูดว่าสากลรับรองว่าทหารทุกคนโอเค เพราะเขาก็อยากจะเป็นสากลอยู่ ทุกคนยอมรับ ดังนั้นการปฏิรูปกองทัพ ให้เป็นสากลไม่ใช่เรื่องยากเลย แต่ต้องชนะทางการเมืองก่อนและมีการสนับสนุนจากประชาชน “แล้วพอมันเปลี่ยนปั๊บมันจะไปเร็วเลยเพราะว่าทหารมีวินัยและพร้อมจะไปอยู่แล้ว ที่เกริ่นมาตั้งเยอะคือจะบอกว่า อย่าไปคิดว่าทหารเป็นอะไรที่แข็งตัว ไม่ใช่ มันอยู่ที่กลุ่มผลประโยชน์ต่างๆ แล้วก็ข้างบนข้างล่างไม่เหมือนกัน ถ้าได้อำนาจทางการเมืองเสร็จ เปลี่ยนเลย มันเปลี่ยนง่าย ไม่ยาก บางทีมันยากเพราะเขาพยายามบอกว่ามันยากไง หรือว่าการปฏิรูปกองทัพคือการทำลายทหาร ไม่ใช่ ทหารทั่วไปที่เขารู้ ระดับผู้การกรมเขารู้หมด เหลือแต่พวกฝ่ายโฆษณาชวนเชื่อของฝั่งนี้เท่านั้นเองที่เขากลัวว่าจะเสียอำนาจ” ประชาธิปไตย-ปฏิรูปกองทัพต้องทำควบคู่กันไป “ผมยังมองไม่ไปถึงปฏิรูปกองทัพ มองแค่ว่าฝ่ายประชาธิปไตยลองชนะให้ได้ก่อนเถอะ เอาให้ได้ข้อที่ 1 ก่อน แต่สมมติถ้าเกิดชนะแล้ว คุณจะพ่วงเรื่องเจตจำนงค์ทางการเมือง ก็ทำให้ประชาชนเห็นว่าทหารนี่เป็นอุปสรรคซึ่งพูดได้ว่าการยึดอำนาจมา 7 ปี เห็นชัดเลยว่ามันทำให้เกิดความล่มสลายของระบบเศรษฐกิจ สังคม ประเทศไทยอย่างรุนแรงที่สุดในประวัติศาสตร์ประเทศไทย” พงศกรย้ำอีกครั้งว่าทหารเป็นเครื่องมือทางการเมืองของกลุ่มทุนผูกขาดที่ต้องการปกป้องผลประโยชน์ของตนเอง ดังนั้น ต้องทำให้ทหารหลุดออกจากทุน เป็นทหารอาชีพ “ประชาชนพร้อมที่จะเปลี่ยนแล้ว แต่ขอให้กระตุ้นกันใหม่ ให้รู้ว่าระบบราชการ ระบบเผด็จการ ระบบทหารนี่มันไม่ได้เรื่องแล้ว เราต้องไม่ยอมให้มันเกิดขึ้นในอนาคต เราต้องปฏิรูปกองทัพ เพื่อให้เป็นประชาธิปไตยที่สมบูรณ์ ดังนั้น การปฏิรูปกองทัพกับประชาธิปไตยคือเรื่องเดียวกัน สร้างให้มันเห็นว่ามันคือเรื่องเดียวกัน “ผมว่าการ Propaganda การสร้างข่าวลืออะไรต่างๆ มันเกิดตลอดเวลาเพื่อรักษาอำนาจของตัวเองไว้ ประชาชนต้องตาสว่าง มันถึงจะมองออกว่าอะไรเป็นอะไร มิฉะนั้นจะคิดว่าสว่างแต่มันมืดอยู่นะ ต้องมองให้ออก ภาพรวมก็คือประชาชนต้องเป็นผู้มีอำนาจของตัวเอง” สัมภาษณ์การเมืองความมั่นคงพงศกร รอดชมภูกองทัพรัฐประหารปี 2549การปฏิรูปกองทัพทุนผูกขาดพ.ร.บ.จัดระเบียบราชการกระทรวงกลาโหม พ.ศ.2551ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ULvTFe5YuyQ/95207,28_09_2021
ครม. เห็นชอบขยายเวลาขึ้นทะเบียนแรงงานข้ามชาติกัมพูชา ลาว พม่า อยู่ต่อได้ถึง ก.พ. 66,"Submitted on Tue, 2021-09-28 17:09ที่ประชุมคณะรัฐมนตรี (ครม.) มีมติเห็นชอบให้ขยายระยะเวลาเวลาขึ้นทะเบียนแรงงานข้ามชาติ อนุญาตให้อยู่ต่อในไทยได้ถึง ก.พ. 2566 28 ก.ย. 2564 วันนี้ (28 ก.ย. 2564) รัชดา ธนาดิเรก รองโฆษกประจำสำนักนายกรัฐมนตรี เปิดเผยหลังการประชุมคณะรัฐมนตรี (ครม.) ว่า ครม. เห็นชอบการบริหารจัดการการทำงานของแรงงานข้ามชาติ 3 สัญชาติ ได้แก่ กัมพูชา ลาว และพม่า เพื่อสนับสนุนการควบคุมและป้องกันการแพร่ระบาดของโรคโควิด-19 ซึ่งประกอบด้วย 2 กลุ่ม คือ 1) แรงงานข้ามชาติ 3 สัญชาติที่ไม่ได้ขออนุญาตทำงานให้ถูกต้องตามกฎหมาย และ 2) แรงงานข้ามชาติ 3 สัญชาติที่ดำเนินการขออนุญาตทำงานตามมติเมื่อวันที่ 29 ธ.ค. 2563 แต่กระบวนการยังไม่แล้วเสร็จ ให้ดำเนินการตามแนวทางดังนี้ 1. กลุ่มแรงงานผิดกฎหมายที่ทำงานโดยไม่ได้รับอนุญาต สามารถอยู่ในราชอาณาจักรและให้ทำงานได้อย่างถูกต้องตามกฎหมาย โดยต้องดำเนินการดังนี้ นายจ้างยื่นคำขออนุญาตทำงานแทนแรงงานข้ามชาติภายใน 30 วัน นับแต่วันที่ประกาศมีผลใช้บังคับ ซึ่งจะสามารถทำงานและอยู่ในราชอาณาจักรได้ถึง 28 ก.พ. 2566 ให้แรงงานข้ามชาติที่ได้รับอนุญาตทำงานแล้ว ต้องดำเนินการขึ้นทะเบียนเป็นผู้ประกันตนหรือประกันสุขภาพ ตรวจโรคต้องห้าม และจัดเก็บอัตลักษณ์บุคคล ภายในวันที่ 31 มี.ค. 2565 หากไม่ดำเนินการดังกล่าว การอนุญาตทำงานและอยู่ในราชอาณาจักรจะสิ้นสุดลง เมื่อแรงงานข้ามชาติขึ้นทะเบียนเป็นผู้ประกันตนหรือประกันสุขภาพ ตรวจโรคต้องห้าม และจัดเก็บอัตลักษณ์บุคคลแล้ว ให้ดำเนินการตรวจอนุญาตให้อยู่ในราชอาณาจักรเป็นการชั่วคราว ภายในวันที่ 1 ส.ค. 2565 ซึ่งจะอยู่ในราชอาณาจักรเป็นการชั่วคราว ได้ถึง 13 ก.พ. 2566 หากไม่ดำเนินการจะอยู่ในราชอาณาจักรได้ถึง 1 ส.ค. 2565 2. กลุ่มแรงงานข้ามชาติที่ได้ดำเนินการตามมติ ครม. เมื่อวันที่ 29 ธ.ค. 2563 แล้ว แต่ยังไม่แล้วเสร็จ โดยรัฐขยายระยะเวลาการยื่นคำขออนุญาตทำงาน จากภายในวันที่ 16 มิ.ย. 2564 เป็นภายในวันที่ 13 ก.ย. 2564 เพื่อให้สามารถอยู่ในราชอาณาจักรและทำงานได้ถึงวันที่ 31 มี.ค. 2565 หากแรงงานข้ามชาติกลุ่มดังกล่าวต้องการจะทำงานในราชอาณาจักรได้ถึงวันที่ 28 ก.พ. 2566 ต้องดำเนินการตรวจโรคต้องห้ามภายในวันที่ 18 ต.ค. 2564 และปรับปรุงทะเบียนประวัติภายในวันที่ 31 มี.ค. 2565 ข่าวการเมืองแรงงานคุณภาพชีวิตข่าวแรงงานคุณภาพชีวิตแรงงานข้ามชาติประชุม ครม.การขึ้นทะเบียนแรงงานข้ามชาติรัชดา ธนาดิเรกติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/hcLzkuXVL8o/95208,28_09_2021
'วิโรจน์' ก้าวไกล ฟ้องกลับ 'เรืองไกร' ฐานหมิ่นประมาท หลังยื่นยุบพรรคปมอภิปรายงบสถาบันฯ,"Submitted on Tue, 2021-09-28 18:37ทีมสื่อพรรคก้าวไกล รายงาน วิโรจน์ ก้าวไกล ฟ้องกลับเรืองไกร ฐานหมิ่นประมาท ซัดเเรง ลิ่วล้อ หมารับใช้นาย หลังยื่นยุบก้าวไกล ปมอภิปรายงบสถาบันฯ ย้ำชัด ก้าวไกลอภิปรายในกรอบ ตามหน้าที่ผู้แทนประชาชน เกี่ยวกับหน่วยงานที่จัดสรรงบประมาณ ไม่เกี่ยวข้องพระองค์ท่าน ตามระบอบประชาธิปไตย มุ่งหวังไม่ให้เสื่อมพระเกียรติ 28 ก.ย. 2564 วิโรจน์ ลักขณาอดิศร ส.ส.แบบบัญชีรายชื่อ ในฐานะโฆษกพรรคก้าวไกล กล่าวถึงจากกรณีที่เรืองไกร ลีกิจวัฒนะ สมาชิกพรรคพลังประชารัฐ ได้ยื่นหนังสือต่อคณะกรรมการการเลือกตั้ง (กกต.) ขอให้ดำเนินการวินิจฉัยยุบพรรคก้าวไกล โดยกล่าวหาว่าพรรคก้าวไกล กระทำการอันเป็นการล้มล้าง หรือเป็นปฏิปักษ์ต่อการปกครองในระบอบประชาธิปไตย วิโรจน์ ลักขณาอดิศร กล่าวยืนยันว่า การตรวจสอบ และการอภิปรายร่าง พ.ร.บ.งบประมาณรายจ่ายประจำปีประจำปีงบประมาณ พ.ศ.2565 ของพรรคก้าวไกล ในมาตรา 36 งบประมาณในส่วนราชการในพระองค์นั้นเป็นการทำหน้าที่ของสมาชิกสภาผู้แทนราษฎร อันเป็นผู้แทนปวงชนชาวไทย ตามรัฐธรรมนูญ และเป็นหน้าที่อันพึงกระทำเพื่อปกป้องผลประโยชน์ของประชาชน โดยเฉพาะอย่างยิ่ง ในช่วงวิกฤติจากสถานการณ์โรคระบาดของโรคโควิด-19 ที่ประชาชนได้ประสบกับความทุกข์ยากแสนสาหัส ยิ่งเป็นหน้าที่ที่ต้องพึงกระทำ และต้องขอทำความเข้าใจแก่สาธารณชนว่า การตรวจสอบ และอภิปรายร่างงบประมาณที่เกี่ยวข้องกับส่วนราชการในพระองค์นั้น เป็นการอภิปรายถึงหน่วยงานที่มีหน้าที่ในการจัดสรรงบประมาณ ไม่ได้เป็นการอภิปรายถึงองค์พระมหากษัตริย์แต่อย่างใด “การตรวจสอบ และอภิปราย ก็มีเจตนารมณ์ที่สุจริต เพื่อมุ่งหวังให้หน่วยงานที่เกี่ยวข้องจัดสรรงบประมาณเกี่ยวกับสถาบันพระมหากษัตริย์ให้มีความเหมาะสมต่อสถานการณ์ เป็นการทำให้ประชาชนเห็นว่าการจัดสรรงบประมาณเกี่ยวกับสถาบะนพระมหากษัตริย์มีความโปร่งใส อันเป็นผลดีต่อสถาบันพระมหากษัตริย์ ให้มีความสถาพร ยั่งยืนในภายภาคหน้า” วิโรจน์ กล่าว วิโรจน์ กล่าวต่อไปว่า พรรคก้าวไกลมั่นใจว่า เรืองไกร ที่มีประสบการณ์ทางการเมืองมาอย่างยาวนาน ย่อมรู้ข้อเท็จจริง และเจตนารมณ์ในการปฏิบัติหน้าที่โดยชอบนี้ของพรรคก้าวไกลอยู่แก่ใจ วิโรจน์ ย้ำว่าขอให้ประชาชนมั่นใจว่าพรรคก้าวไกลจะยังคงยืนหยัดทำหน้าที่ ในฐานะผู้แทนปวงชนชาวไทยอย่างเต็มที่ เพื่อปกป้อง เงินภาษีทุกบาททุกสตางค์ ที่เป็นหยาดเหงื่อที่เหนื่อยยากของพี่น้องประชาชนทุกคน และจะพยายามทำให้การใช้จ่ายงบประมาณ ของรัฐบาล นำมาซึ่งเศรษฐกิจปากท้องที่ดี และสวัสดิการสังคมบนความเสมอภาคของประชาชน ให้ได้มากที่สุด ทั้งนี้ พรรคก้าวไกล ได้ยื่นฟ้องเรืองไกร ในข้อหาหมิ่นประมาทโดยการโฆษณา และการกล่าวหาพรรคก้าวไกลโดยรู้อยู่แล้วว่าเป็นเท็จตาม พ.ร.ป.ว่าด้วยพรรคการเมือง พ.ศ.2560 มาตรา 101 ต่อศาลอาญา โดยเป็นคดีหมายเลขดำที่ อ.2307/2564 โดยศาลได้นัดไต่สวนมูลฟ้องในวันที่ 21 ก.พ. 2565 เวลา 9.00 น. ข่าวการเมืองข่าวการเมืองวิโรจน์ ลักขณาอดิศรพรรคก้าวไกลคดียุบพรรคคดีหมิ่นประมาทเรืองไกร ลีกิจวัฒนะงบสถาบันกษัตริย์อภิปรายไม่ไว้วางใจติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/jT72uo8__TY/95209,28_09_2021
Sound of ‘Din’ Daeng Prologue [สารคดี],"Submitted on Tue, 2021-09-28 20:39 ท่ามกลางการชุมนุมหลากหลายกลุ่ม พวกเขาเป็นกลุ่มวัยรุ่นที่มาร่วมชุมนุมที่ย่านดินแดงโดยไร้แกนนำ ไร้การปราศรัย ไร้กิจกรรมการเคลื่อนไหวที่ชัดเจน แต่ขณะเดียวกันพวกเขาก็พร้อมเผชิญหน้ากับเจ้าหน้าที่รัฐแบบไม่หวั่นกลัวกระสุนยางและแก๊สน้ำตา “ผมโตมากับยุคที่มันเหมือนสลัมอ่ะพี่ ซึ่งจุดหนึ่งที่ไม่ค่อยมีเงินไปโรงเรียน ก็เลยไม่ได้ไป” “ผมอยากให้ลูกผมไปอยู่ในที่ที่ดีกว่าเรา ผมไม่อยากให้ลูกเราเจอแบบเรา อยากให้ลูกเรามีการงานที่ดี เรียนสูงๆ” “เราแค่มาออกเสียงร้องเรียน ตามจริงเราไม่ได้ตั้งใจจะมาตี แต่เขาเป็นฝ่ายทำเราก่อน” หลายคนมองว่าพวกเขาเป็นเพียงกลุ่มวัยรุ่นขาลุยที่ ""พร้อมบวก"" กับ ตำรวจชุดควบคุมฝูงชน (คฝ.) เพื่อความสะใจมากกว่าจะมีประเด็นทางการเมืองที่หนักแน่น แต่แท้จริงแล้วพวกเขาเป็นเช่นนั้นหรือ? มาร่วมฟังจากเสียงกลุ่มวัยรุ่นที่มาร่วมชุมนุมที่ดินแดงในสารคดี Sound of ‘Din’ Daeng สารคดีที่มีจุดเริ่มต้นจากความสงสัย และต้องการที่ทำความเข้าใจว่าพวกเขากำลังทำหรือคิดอะไรอยู่... สนับสนุนทีมแพทย์อาสา Support volunteer medics101-8-85561-1 ธนาคารกสิกรไทย Kasikorn Bankชื่อบัญชี นาย ศุภชัย วินิตวัฒนคุณ และ นาย ชาญชัย ปุสรังษี สนับสนุนทีมถ่ายทำสารคดี Support documentary team523-2-27686-1 ธนาคารกสิกรไทย Kasikorn Bank ชื่อบัญชี นาย นนทวัฒน์ นำเบญจพล ข่าวการเมืองสิทธิมนุษยชนมัลติมีเดียนนทวัฒน์ นำเบญจพลสารคดีสามเหลี่ยมดินแดงเยาวชนสลายการชุมนุมจลาจลติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/A-_hcjXxO68/95210,28_09_2021
ความหวังหลังระบอบประยุทธ์ กับอนาคตเศรษฐกิจการเมืองไทย,"Submitted on Tue, 2021-09-28 21:04เมธา มาสขาว 7 ปีที่ผ่านมา คือความล้มเหลวของรัฐบาล คสช.และระบอบประยุทธ์โดยสิ้นเชิง โดยมีพล.อ.ประวิตร เป็นผู้กำกับอยู่เบื้องหลัง และพล.อ.อนุพงษ์ เป็น 3 ทหารเสือที่ต่อมากลายเป็นนายพลอาวุโสที่ครอบงำกองทัพ กำกับตำรวจ ปกครองบ้านเมืองโดยตัดการมีส่วนร่วมทางการเมืองของประชาชน ทำลายระบบนิติรัฐและรัฐสภาอยู่ในเวลานี้ ระบอบประยุทธ์เติบโตขึ้นมาโดยการสร้างรัฐธรรมนูญ 2560 สืบทอดอำนาจจากรัฐบาล คสช. โดยการแต่งตั้ง ส.ว.ไว้เลือกนายกรัฐมนตรีโดยตรงและเป็นฐานค้ำบัลลังก์อำนาจสถาปนาคณาธิปไตยผ่านกลไกยุทธศาสตร์ชาติ 20 ปี ไม่อนุญาตให้มีการเปลี่ยนแปลงและพัฒนา ขณะที่เศรษฐกิจการเมืองโลกเปลี่ยนแปลงอย่างท้าทายอยู่ทุกวัน และเชิญชวนเจ้าสัวทั้งหลายร่วมส่วนแบ่งผลประโยชน์ในระบอบประยุทธ์ด้วยกันผ่านนโยบายประชารัฐ จนบ้านเมืองเกิดความเหลื่อมล้ำอันดับ 1 ของโลกระหว่างคนจนกับคนรวย รัฐบาลไทยจากพรรคร่วมรัฐบาลภายใต้ระบอบประยุทธ์ล้วนได้ผลประโยชน์จากการเป็นรัฐที่ไม่มีการตรวจสอบถ่วงดุลย์ จึงทุจริตประพฤติมิชอบได้อย่างเต็มที่ และเคยชินกับการใช้อำนาจรวมศูนย์ผ่านคำสั่งหัวหน้า คสช. ต่อมาหลังการเลือกตั้งจึงมีการรวบอำนาจผ่าน พ.ร.ก.สถานการณ์ฉุกเฉินฯ มา 1 ปี 6 เดือนแล้ว แต่ไม่สามารถแก้ปัญหาต่างๆได้ ใช้งบประมาณไปมากกว่าถึง 20 ล้านล้านบาท ดำเนินธุรกิจการเมืองแบบเก่า มีความฉ้อฉลและเบ่งเค๊กผ่านโครงการต่างๆ เหมือนยุค รสช. ในปี 2535 ไม่มีการเมืองใหม่ภายใต้ระบอบประยุทธ์ ที่เข้ามาครั้งแรกก็ยุบคณะกรรมการปฏิรูปกฎหมายทิ้งไป เพื่อสถาปนาระบอบอำนาจนิยมขึ้นมาแทน ถึงวันนี้สร่างหนี้สาธารณะจำนวนมหาศาลต่อ GDP และยังกู้เงินมากขึ้นเรื่อยๆ พอแก้ปัญหาเศรษฐกิจไม่ได้ก็มีนโยบายปล่อยขายที่ดินให้ต่างชาติถือครองกรรมสิทธิ์ได้ ใช้แนวคิดทางเศรษฐกิจแบบเสรีนิยมมาผิดทิศผิดทาง ไม่ต่างจากการขายชาติขายแผ่นดินแต่อย่างใด ""ระบอบประยุทธ์"" ใช้นายทุน (ผูกขาด) ขุนศึก (เสนาพาณิชย์) ศักดินา (เสนาอำมาตย์) ทั้งหลายเป็นฐานเพื่อรองรับระบอบอำนาจนิยมที่ตนเองได้ประโยชน์ โดยมีรัฐธรรมนูญเป็นฐานค้ำบังบัลลังก์อำนาจ โดยใช้ประโยชน์จากสถาบันกษัตริย์ สถาบันตุลาการ และสถาบันทหาร เป็นเครื่องมือทางการเมืองจนเกิดความขัดแย้งรุนแรง และความบิดเบี้ยวในกระบวนการยุติธรรม เพราะความโน้มเอียงและถูกทำให้เป็นการเมือง (Politicized) ดังนั้นจะก้าวข้ามระบอบประยุทธ์ได้ต้องรื้อถอนรัฐธรรมนูญสืบทอดอำนาจ และปฏิรูปกองทัพ ธุรกิจผูกขาด และระบบราชการรวมศูนย์แบบในปัจจุบัน เพื่อหยุดระบอบอำนาจนิยม ให้ทุกองค์กร ทุกสถาบัน มีการกระจายอำนาจ มีการตรวจสอบถ่วงดุล มีธรรมาภิบาลและความโปร่งใส ตรวจสอบได้ ท่ามกลางความขัดแย้ง และความหวังหลังระบอบประยุทธ์ ประเทศไทยมีทางออกอย่างแน่นอน เพราะทรัพยากรของชาติมีมากมายแต่ปัญหาคือการรวบอำนาจ การกระจุกตัวและการแบ่งแยกความมั่งคั่งในหมู่ประชาชนและชนชั้นนำไทย ดังนั้นจะแก้ปัญหาโครงสร้างได้ หลังรัฐบาลประยุทธ์หมดอำนาจ การเมืองต้องกระจายอำนาจ ส่วนเศรษฐกิจต้องหยุดผูกขาดตลาด ประเทศไทยต้องสร้างประชาธิปไตยทางการเมืองและความเป็นสังคม(นิยม)ทางเศรษฐกิจ ตามแนวคิด 'สังคมนิยมประชาธิปไตย' (Social Democracy) ที่มีรัฐสวัสดิการ และส่งเสริมสิทธิพลเมืองอย่างเต็มที่ จึงจะพัฒนาประเทศและประชาชนให้มีคุณภาพชีวิตที่ดีได้ มีการกระจายอำนาจการปกครอง เลือกตั้งผู้ว่าราชการทุกจังหวัดและยกเลิกการปกครองส่วนภูมิภาค ประเทศพัฒนาแล้วที่มีรูปแบบการปกครองเหมือนไทยมากมาย เช่น เดนมาร์ก สวีเดน นอรเวย์ สเปน เนเธอร์แลนด์ นิวซีแลนด์ ญี่ปุ่น อังกฤษ คืือระบอบ Constitutional Monarchy มีพระมหากษัตริย์เป็นประมุขภายใต้รัฐธรรมนูญ แต่เขามีการกระจายอำนาจการปกครอง ให้ประชาชนมีส่วนร่วมในการบริหารและพัฒนาประเทศแทบทั้งสิ้น ประเทศจึงเกิดการเปลี่ยนแปลงและพัฒนาไปในทางที่ดีขึ้น เพราะไม่อนุญาตให้กลุ่มบุคคลไม่กี่คนกำหนดอนาคตของชาติบ้านเมืองแต่เพียงผู้เดียวเหมือนกับประเทศไทย กลุ่มประเทศสแกนดิเนเวีย ไม่ว่าจะเป็น เดนมาร์ก สวีเดน นอรเวย์ ล้วนเป็นประเทศ Social Democracy ที่เน้นรัฐสวัสดิการเต็มที่ มีภาษีทรัพย์สินอัตราก้าวหน้าเพื่อป้องกันการแบ่งแยกความมั่งคั่งและความเหลื่อมล้ำทางสังคม มีนโยบาย Fair Market Economy เป็นรูปแบบสังคมนิยมประชาธิปไตยอันมีพระมหากษัตริย์ทรงเป็นประมุข เพื่อป้องการการผูกขาดทางเศรษฐกิจจากรูปแบบเสรีนิยมประชาธิปไตย หรือ Libertarian Democracy แบบอเมริกา ซึ่งกำลังเกิดขึ้นกับประเทศไทยที่เกิดการผูกขาดตลาดแทบทุกรูปแบบจากการอนุญาตให้สะสมกรรมสิทธิ์แบบไร้เพดานของกลุ่มทุน ไม่ว่าจะเป็นที่ดิน อาหาร ร้านค้า ไฟฟ้าหรือเหล้า-เบียร์ เยอรมนีเติบโตขึ้นจากซากปรักหักพังหลังสงครามโลกครั้งที่ 2 มีการเขียนรัฐธรรมนูญขึ้นใหม่เพื่อเป็นความหวังหลังระบอบฮิตเลอร์ ให้ประเทศเป็นแนวสังคมนิยมประชาธิปไตยและรัฐสวัสดิการ โดยให้รัฐสภาเป็นทางออกของความขัดแย้ง หยุดระบอบอำนาจนิยมแบบเก่า โดยจัดให้มีสนับสนุนการศึกษาพลเมือง (Civic Education) อย่างเต็มที่ เพื่อพัฒนาพลเมืองในระบอบประชาธิปไตยที่มีเสรีภาพทางความคิด ไม่ถูกปฏิบัติการข่าวสารและการโฆษณาชวนเชื่อ (propaganda) อีกต่อไป จึงกลายเป็นประเทศที่น่าอยู่ที่สุดประเทศหนึ่งของโลกและมีคนไทยไปอยู่อาศัยมากที่สุดในยุโรป ความหวังของประเทศไทย จึงต้องหยุดระบอบประยุทธ์ สามัคคีคนไทยเพื่อสร้างชาติบ้านเมืองให้เกิดการเปลี่ยนแปลงและพัฒนา ก่อนที่ประเทศไทยจะกลายเป็นรัฐที่ล้มเหลวเต็มไปด้วยความขัดแย้ง ก่อนที่ทรัพยากรส่วนร่วมจะถูกครอบครองโดยกลุ่มทุนผูกขาด ก่อนที่แผ่นดินจะตกไปในมือมหาเศรษฐีใหญ่หลายสัญชาติ จนคนไทยต้องไร้แผ่นดินอยู่ กลายเป็นเพียงผู้เช่าอาศัยในดินแดนและเป็นแรงงานให้กลุ่มนายทุนผูกขาดข้ามชาติเท่านั้น บทความการเมืองระบอบประยุทธ์เมธา มาสขาวติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/wswdLR2RAFg/95212,28_09_2021
ใบตองแห้ง: ศึกลดเหลื่อมล้ำ,"Submitted on Tue, 2021-09-28 20:58ใบตองแห้ง กองเชียร์ระบอบประยุทธ์มักแอนตี้ “ประชาธิปไตยฝรั่ง” เชียร์จีนเผด็จการพรรคเดียว อยากเอาอย่างจีน ทำไมไม่ใช้กฎหมายป้องกันการผูกขาดสั่งปรับบรรษัทยักษ์ใหญ่ เอาเงินมาทุ่มให้สาธารณสุข ที่อยู่อาศัย การศึกษา รื้อระบบสอบห้ามกวดวิชา ขึ้นค่าแรงขั้นต่ำ ฯลฯ อย่ายุนะ รัฐไทยอยากเอาอย่างจีน แต่เอาแค่ห้ามเด็กเล่นเกม แบนแฟนด้อม (ติ่งเกาหลีเรี่ยไรเงินให้ม็อบ) เซ็นเซอร์โลกออนไลน์ พูดอย่างนี้ไม่ได้เชียร์จีน มาตรการแบบจีน “เป็นทุนนิยมให้น้อยลง กลับไปเป็นสังคมนิยมให้มากขึ้น” มีความเสี่ยงสูงมากที่เศรษฐกิจจะคว่ำ กระทบคนวงกว้าง ไม่ใช่แค่มหาเศรษฐี เพราะจีนมีคนชั้นกลาง 400 ล้านคน แต่จะว่าโง่หรือดันทุรังก็ตาม พรรคคอมมิวนิสต์จีนได้ “ประกาศอุดมการณ์” ลดเหลื่อมล้ำ สั่งสอนทุนผูกขาด (รัฐเท่านั้นผูกขาดได้) สกัดกั้นการเก็งกำไร (ประหารชีวิตคริปโท) เป็นเดิมพันครั้งใหญ่ของสี จิ้นผิง ถ้าทำสำเร็จก็อวดได้ว่าเผด็จการพรรคคอมมิวนิสต์สามารถสร้างความมั่งคั่งยั่งยืน พร้อมความเป็นธรรมทางเศรษฐกิจ แต่ถ้าล้มเหลวก็ซ้ำรอยประธานเหมาปฏิวัติวัฒนธรรม พาประเทศลงเหว เผลอๆ จะถูกโค่นอำนาจ น่าสังเกตว่าในขณะที่จีน อเมริกา ตั้งป้อมประจัญหน้า ทั้งสองค่ายก็พยายามลดความเหลื่อมล้ำ กระจายรายได้ เพิ่มรัฐสวัสดิการ ทั้งเพื่อเอาใจประชาชน และเพื่อให้เศรษฐกิจเดินต่อได้ ไบเดนก็กำลังผลักดันนโยบายฟื้นฟูประเทศ build back better ให้ความสำคัญกับการดูแลเด็ก ผู้สูงอายุ การศึกษา สาธารณสุข สิ่งแวดล้อม ซึ่งต้องเพิ่มภาษีนิติบุคคล โดยเฉพาะกลุ่มทุนเทคโนโลยี ทั้งสองฝ่ายวางเป้าหมายเดียวกัน แต่สี จิ้นผิง ใช้อำนาจเผด็จการ ทุบเลย เสี่ยงพังครืน ขณะที่ไบเดนต้องผลักดันผ่านสภา อุปสรรคขัดขวางมากมาย ไม่สำเร็จง่าย อันตรายของโลกตะวันตกคือ การเก็งกำไรในโลกการเงิน เพราะอัดฉีดล้นเกิน อเมริกาเงินเฟ้อทั้งที่เศรษฐกิจฝืด ถ้าฟองสบู่แตกจะเป็นโดมิโนมโหฬาร อันตรายของจีนคือ การใช้อำนาจหักดิบ อาจทำให้เศรษฐกิจบางภาคล้มครืน เช่นเอเวอร์แกรนด์ ปล่อยให้กู้เกินตัว จู่ๆ รัฐจำกัดสินเชื่อซื้อบ้าน ปัญหาหลายอย่างก็หมกไว้ใต้อำนาจเผด็จการ เช่น วิสาหกิจของรัฐขาดทุน หนี้ท่วม แล้วอันตรายของไทย? สาธยายไม่หมด เอาง่ายๆ เป็นเผด็จการล้าหลังกว่าจีน ผูกขาดเหลื่อมล้ำกว่าอเมริกา บนโครงสร้างเศรษฐกิจที่อ่อนแอ คนไทยนิยมจีนไม่ตระหนัก ว่าด้านที่จีนประสบความสำเร็จคือพรรคคอมมิวนิสต์ มีความคิดก้าวหน้ากว่ารัฐอนุรักษ์นิยมล้าหลังนับร้อยปี มีรากฐานอุดมการณ์ รู้ว่าจะรักษาอำนาจได้ต้องดูแลประชาชนให้ดี รัฐจีนจึงเป็นรัฐบริการ มีคุณภาพ ทันสมัยทางเทคโนโลยี ไม่ใช่รัฐราชการเจ้าขุนมูลนายที่บริการห่วยแทบทุกด้าน แต่ต้นทุนของจีนคือความเป็นเผด็จการ ที่หมกปัญหาไว้ใต้พรม ปราบคนเห็นต่าง ทั้งที่พรรคคอมมิวนิสต์ก็เกิดจากคนเรียกร้องเสรีภาพ ความเป็นธรรม ถ้าเหมา เจ๋อตงเกิดยุคนี้ ก็เป็นโจชัว หว่อง ความอยากเป็นมหาอำนาจทำให้ปลุกชาตินิยม สร้างศัตรูไปทั่ว ก้าวร้าว อวดเบ่ง แบบสถานทูตแถลงอย่าด้อยค่าวัคซีนจีน เสือกอะไร ใครๆ ก็เกลียดจีน กระนั้น บนความเป็นคอมมิวนิสต์จีนยังคิดถึงความเท่าเทียม ลดเหลื่อมล้ำ จะฉลาดหรือโง่ก็ตาม อเมริกายุคเดโมแครตก็พยายามทำในอีกวิถีทาง ทั้งจีนทั้งตะวันตกกำลังพยายามควบคุมการผูกขาด ลดความเหลื่อมล้ำ สร้างความเป็นธรรมทางเศรษฐกิจ ความคิดแบบนี้ไม่มีในรัฐไทย เช่นสังคมนิยมจีนไม่ยอมให้สั่งสมที่ดิน ทุนนิยมอเมริกาภาษีแพงลิบ แต่เจ้าสัวไทยกวาดเท่าไหร่ก็ได้ เปิดให้ต่างชาติซื้ออีก เศรษฐกิจโลกปีหน้าจะผันผวนมาก แต่รัฐปรสิตยังเหมือนเดิม ใหญ่โต เปลืองภาษี ไม่มีประสิทธิภาพ ใช้อำนาจค้ำความเหลื่อมล้ำ เป็นฝรั่งก็ไม่ได้ เป็นจีนก็ไม่ใช่ อยู่บนหนทางแห่งความหายนะของตัวเอง ที่มา: ข่าวหุ้นธุรกิจ www.kaohoon.com/column/480367 'ใบตองแห้ง' ออนไลน์การเมืองเศรษฐกิจต่างประเทศใบตองแห้งติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/61QiseGVyPc/95211,28_09_2021
ราชกิจจจาฯ เผยแพร่คำสั่งปลดผู้พิพากษา เหตุ 'มีมลทินมัวหมอง' แหล่งข่าวเผยแอบรับเงินวิ่งเต้นคดี,"Submitted on Tue, 2021-09-28 21:25ราชกิจจานุเบกษาเผยแพร่ประกาศสำนักนายกรัฐมนตรี สั่งปลดผู้พิพากษา เหตุ ""มีมลทินมัวหมอง"" ด้านสำนักข่าวอิศราอ้างแหล่งข่าววงใน เผยผู้พิพากษารับเงินวิ่งเต้นคดี 28 ก.ย. 2564 เว็บไซต์ราชกิจจานุเบกษาเผยแพร่ประกาศสำนักนายกรัฐมนตรี เรื่อง ให้ข้าราชการตุลาการพ้นจากตำแหน่ง ลงวันที่ 27 ก.ย. 2564 โดยมี พล.อ.ประยุทธ์ จันทร์โอชา เป็นผู้รับสนองพระบรมราชโองการ ตามที่ได้มีพระราชโองการโปรดเกล้าโปรดกระหม่อมแต่งตั้ง นายสราวุธ ศิริภาณุรักษ์ ดำรงตำแหน่ง ผู้พิพากษาศาลฎีกา ตั้งแต่วันที่ 1 ต.ค. 2561 ตามประกาศสำนักนายกรัฐมนตรี ลงวันที่ 22 พ.ย. 2561 นั้น สำนักงานศาลยุติธรรมได้มีคำสั่งให้ นายสราวุธ ศิริภาณุรักษ์ ข้าราชการตุลาการ ตำแหน่งผู้พิพากษาศาลฎีกา ออกจากราชการ ตั้งแต่วันที่ 7 มิ.ย. 2564 ""เนื่องจากมีมลทินหรือมัวหมอง"" หากให้รับราชการต่อไปจะเป็นการเสียหายแก่ราชการ และต้องพ้นจากตำแหน่ง ตามมาตรา 32 (6) และมาตรา 35 (1) แห่งพระราชบัญญัติระเบียบข้าราชการฝ่ายตุลาการศาลยุติธรรม พ.ศ. 2543 จึงขอให้นำความกราบบังคมทูลพระกรุณาโปรดเกล้าโปรดกระหม่อมให้พ้นจากตำแหน่ง และสำนักเลขาธิการคณะรัฐมนตรีได้นำความกราบบังคมทูลพระกรุณาโปรดเกล้าโปรดกระหม่อมให้พ้นจากตำแหน่งแล้ว บัดนี้ ได้มีพระบรมราชโองการโปรดเกล้าโปรดกระหม่อมให้บุคคลดังกล่าว พ้นจากตำแหน่ง ผู้พิพากษาศาลฎีกา ตั้งแต่วันที่ 7 มิ.ย. 2564 ประกาศ ณ วันที่ 27 ก.ย. 2564 ผู้รับสนองพระบรมราชโองการพลเอก ประยุทธ์ จันทร์โอชานายกรัฐมนตรี สำนักข่าวอิศรา รายงานเพิ่มเติมโดยอ้างอิงแหล่งข่าวจากสำนักงานศาลยุติธรรม ระบุว่า สราวุธ ถูกกกล่าวหาว่ารับเงินวิ่งเต้นคดีที่ศาลฎีกา ถึงแม้เสียงข้างมากในที่ประชุมคณะกรรมการตุลาการศาลยุติธรรม (ก.ต.) จะเห็นว่าข้อเท็จจริงยังไม่ชัดเจน แต่ 'มีมลทินมัวหมอง' จึงให้ออกตาม พ.ร.บ.ระเบียบข้าราชการฝ่ายตุลาการฯ มาตรา 35 ซึ่งระบุว่า เมื่อประธานศาลฎีกาเห็นสมควรให้ข้าราชการตุลาการผู้ใดออกจากราชการเพื่อรับบําเหน็จบํานาญเหตุทดแทน เหตุทุพพลภาพ หรือเหตุรับราชการนานตามกฎหมายว่า ด้วยบําเหน็จบํานาญข้าราชการ ให้กระทําได้ด้วยความเห็นชอบของ ก.ต. การสั่งให้ออกจากราชการเพื่อรับบําเหน็จบํานาญเหตุทดแทนนอกจากที่บัญญัติไว้ในมาตรา 34 แล้ว ให้กระทําได้เฉพาะในกรณีดังต่อไปนี้ (1) เมื่อข้าราชการตุลาการนั้นถูกกล่าวหาว่ากระทําผิดวินัยอย่างร้ายแรงและดําเนินการสอบสวนตามวิธีการที่บัญญัติไว้ในส่วนที่ 2 ของหมวด 5 และไม่ได้ความเป็นสัตย์ว่ากระทําผิดที่จะต้องถูกสั่งลงโทษไล่ออก ปลดออก หรือให้ออก แต่เห็นว่าผู้นั้นมีมลทินหรือมัวหมองหากให้รับราชการต่อไปจะเป็นการเสียหายแก่ราชการ (2) เมื่อข้าราชการตุลาการนั้นบกพร่องต่อหน้าที่หรือหย่อนความสามารถในอันที่จะปฏิบัติหน้าที่ราชการ หรือประพฤติตนไม่สมควรที่จะให้คงเป็นข้าราชการตุลาการต่อไป (3) เมื่อข้าราชการตุลาการนั้นเจ็บป่วยไม่อาจปฏิบัติหน้าที่ราชการได้โดยสม่ำเสมอ แต่ไม่ถึงเหตุทุพพลภาพ หรือ (4) เมื่อปรากฏว่าข้าราชการตุลาการนั้นขาดสัญชาติไทย ขาดคุณสมบัติหรือมีลักษณะต้องห้ามตามมาตรา 26 (10) หรือไปดํารงตําแหน่งตุลาการศาลรัฐธรรมนูญ ตุลาการศาลปกครอง กรรมการการเลือกตั้ง กรรมการตรวจเงินแผ่นดิน ผู้ตรวจการแผ่นดินของรัฐสภา กรรมการป้องกันและปราบปรามการทุจริตแห่งชาติหรือกรรมการสิทธิมนุษยชนแห่งชาติ ข่าวการเมืองข่าวการเมืองผู้พิพากษาราชกิจจานุเบกษาประกาศสำนักนายกรัฐมนตรีพระบรมราชโองการปลดผู้พิพากษาพ.ร.บ.ระเบียบข้าราชการฝ่ายตุลาการศาลยุติธรรมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/GvnLxhJe7TM/95213,28_09_2021
แฟลตดินแดง: มีข่าวแต่ไม่มีเสียง,"Submitted on Tue, 2021-09-28 22:05นวลน้อย ธรรมเสถียร เรื่องราวของม๊อบดินแดงและแฟลตดินแดงเป็นข่าวทุกวัน แต่บางสิ่งบางอย่างกลับกลายเป็นเหมือนปล่องสูญญากาศ ถูกปล่อยทิ้ง เป็นข่าว แต่ไม่ปรากฎว่ามีใครได้ยิน เมื่อสัปดาห์ที่แล้วมูลนิธิผสานวัฒนธรรมลงพื้นที่แฟลตดินแดงเพื่อช่วยเหลือประชาชนที่ได้รับผลกระทบให้หาทางร้องทุกข์รับการเยียวยาจากรัฐบาล ปรากฎว่าเจ้าหน้าที่มูลนิธิฯ แทบจะเป็นรายแรกๆ ที่ไปดำเนินการในเรื่องนี้ วันนั้นมีประชาชนกว่ายีสิบคนที่เดินเรื่องร้องเรียนกับเจ้าหน้าที่ พวกเขาเริ่มต้นที่การไปลงบันทึกประจำวันกับเจ้าหน้าที่ตำรวจที่ สน.ดินแดง คนที่ไปร้องเรียนมีความเดือดร้อนหลักๆ อยู่สองแบบ ส่วนหนึ่งทรัพย์สินได้รับความเสียหาย อีกส่วนคือคนที่ได้ลูกหลงจากการสลายการชุมนุม สองสามีภรรยาชาวแฟลตดินแดงพาลูกสาวซึ่งไม่ได้เกี่ยวข้องกับการชุมนุมแต่โดนกระสุนยางจากเจ้าหน้าที่ควบคุมฝูงชนหรือที่เรียกกันว่า คฝ.ที่วิ่งตามผู้ชุมนุมเข้าไปยิงใส่ เขาเปิดคลิปให้ดูพร้อมกับบอกว่ากลุ่มเจ้าหน้าที่ถลันกันเข้าสู่บริเวณใต้ถุนแฟลตและกราดยิงทั้งๆ ที่เห็นว่ามีชาวบ้านอยู่กับเป็นจำนวนมาก พ่อของเด็กสาวคนนั้นบอกผู้สื่อข่าวว่า ครอบครัวอยากจะฟ้องใครสักคน แต่ไม่รู้ว่าจะฟ้องใคร กรณีที่หนักสุด คือกรณีของเด็กหนุ่มสองคนที่ซ้อนมอเตอร์ไซค์กันเดินทางออกมาจากพื้นที่แฟลตและโดนรุมทำร้าย หนึ่งในสองคนที่ถูกรุมทำร้ายเล่าว่า ในวันเกิดเหตุเขาขี่มอเตอร์ไซค์เข้าไปรับเพื่อนที่มีร้านขายของอยู่ข้างใน ขาออกจากพื้นที่ขับผ่านคนชุมนุมแล้วถูกกลุ่มคนวิ่งไล่ตามเพราะคนเข้าใจผิดคิดว่าเป็นสายของตำรวจ พวกเขาวิ่งหนีขึ้นทางยกระดับแต่ไม่พ้น ชายหนุ่มที่ไปร้องเรียนบอกว่าตัวเขาเองโดนคนนับสิบหรือมากกว่าสิบรุมตี โดนฟันที่หัวและที่แขน วันที่ไปแจ้งความเขาพันแขนและหัวไปด้วย แต่อาการบาดเจ็บนี้ไม่หนักเท่าเพื่อนคนที่หนีไม่พ้นตัดสินใจกระโดดลงจากทางยกระดับ โชคดีของเขาที่ไปเจอสิ่งปลูกสร้างรองรับไว้ นี่คือกรณีที่มีรายงานกันไปก่อนหน้านั้น ว่ามีผู้ชุมนุมกระโดดหนีจากที่สูงลงไปเจอสิ่งปลูกสร้างและพบว่าปลอดภัยแล้ว ในความเป็นจริงเขาทั้งไม่ได้ไปชุมนุมและไม่ได้ปลอดภัย เด็กหนุ่มคนนั้นบาดเจ็บสาหัส วรชาติ อหันทริก ซึ่งไปช่วยเหลือกลุ่มประชาชนที่ต้องการร้องทุกข์เล่าว่า สภาพของเขาคือหลังหัก ขาหัก นอนอยู่ รพ.แห่งหนึ่งใกล้อนุสาวรีย์ชัยสมรภูมิ ข้อมูลขณะที่ไปร้องเรียนคือยังไม่ได้รับการผ่าตัด ครอบครัวตั้งความหวังว่าจะใช้เอกสารแจ้งความที่ได้จากเจ้าหน้าที่ตำรวจไปขอรับความช่วยเหลือจากกรมคุ้มครองสิทธิ กระทรวงยุติธรรมเพื่อให้กรมช่วยจ่ายเงินเยียวยาแล้วจึงจะนำเงินที่ได้ไปรักษาตัว โอกาสที่เด็กหนุ่มคนนี้จะได้รับความผลกระทบทางร่างกายอย่างถาวรมีสูงมาก ในวันเดียวกันมีเจ้าหน้าที่ของกรมคุ้มครองสิทธิที่ได้รับการประสานงานจากมูลนิธิผสานวัฒนธรรมได้เดินทางไปรับเรื่องที่ สน.ดินแดงจากประชาชนที่ไปแจ้งความ จากการหาข้อมูลจากเจ้าหน้าที่ก็ได้รับการบอกเล่าว่า เรื่องการจะจ่ายเงินเยียวยาหรือไม่นั้นยังจะต้องให้คณะกรรมการที่มีอำนาจหน้าที่ในเรื่องนี้พิจารณาก่อน ดังนั้นเรื่องนี้ต้องใช้เวลาอย่างแน่นอน ขณะเดียวกัน เจ้าหน้าที่ตำรวจใน สน.ดินแดงก็ประกาศกับประชาชนที่ไปแจ้งความว่า เจ้าหน้าที่จะรับแจ้งความและพวกเขาจะได้รับความช่วยเหลือหากพิสูจน์ได้ว่าไม่เกี่ยวข้องกับการชุมนุม แต่ถ้าเกี่ยวข้องกับการชุมนุม นอกจากจะไม่ได้สิทธิอันนี้แล้วยังจะถูกดำเนินการในฐานะให้ข้อมูลเท็จ ประเด็นนี้สวนทางกับความเชื่อของผู้ที่ช่วยเหลือพาประชาชนไปร้องเรียน วรชาติระบุว่า ตามระเบียบของกรมคุ้มครองสิทธิที่เขียนเอาไว้ อ่านแล้วได้ความว่า ไม่ว่าผู้ได้รับผลกระทบจะเกี่ยวข้องกับเหตุการณ์หรือไม่ก็ตาม พวกเขาจะได้รับการช่วยเหลือ แต่ประเด็นสถานะของผู้ได้รับผลกระทบมีมากกว่าการให้ข้อมูลเท็จ มันกลายเป็นเรื่องของการเอาโทษคนที่เกี่ยวข้องกับการชุมนุม ในวันนั้นเจ้าหน้าที่มูลนิธิผสานวัฒนธรรมพบว่ามีคนที่เกี่ยวข้องกับการชุมนุมและบาดเจ็บจำนวนไม่น้อยที่ไม่กล้าทำอะไร เช่นยังมีเด็กหนุ่มอีกคนหนึ่งที่ไปสน.ดินแดงด้วยอาการเจ็บแขนเพราะโดน คฝ.ตีด้วยกระบอง หลังจากดูสถานการณ์การแจ้งความร้องทุก์แล้วเขาก็ตกลงใจว่าจะไม่แจ้งความ การเข้าร่วมการชุมนุมกลายเป็นเรื่องปิดปากคนอย่างเขาไปเนื่องจากเกรงจะถูกเจ้าหน้าที่ตำรวจดำเนินคดีข้อหาไปร่วมชุมนุมแทนที่จะได้รับความช่วยเหลือ ขณะที่อีกด้านก็มีอาการเจ็บที่แขนและต้องการการรักษาพยาบาล เขายอมรับว่าไม่มีเงินไปรักษาในสถานพยาบาลเอกชน แต่หากจะใช้บัตรสามสิบบาทก็ต้องเดินทางไปต่างจังหวัดเพราะภูมิลำเนาอยู่นอกกรุงเทพฯ ขณะที่การเดินทางช่วงโควิดระบาดอาจจะไม่ง่ายและใช้เวลา ประชาชนคนอื่นที่หวังดีในที่นั้นหลายคนแนะนำเขาให้ไปรับการรักษาตัวในโรงพยาบาลรัฐในกรุงเทพฯเพราะถือว่าเป็นกรณีอุบัติเหตุต้องได้รับการรักษาเร่งด่วนไม่จำเป็นต้องกลับบ้าน นอกจากนั้นยังมีเรื่องราวของคนที่เจ็บตัวเพราะ คฝ. ซึ่งต้องการจะแจ้งความดำเนินคดี แต่หลังจากที่ได้ยินว่าหากต้องการฟ้องร้องเอาเรื่อง สิ่งแรกที่จะได้แทนที่จะเป็นความช้วยเหลือแต่จะเป็นการจับกุมจากเจ้าหน้าที่ตำรวจฐานไปร่วมชุมนุม ประเด็นนี้ทำให้พวกเขาเปลี่ยนใจ และหลายคนที่ไปร่วมชุมนุมและบาดเจ็บจึงได้แต่หลบไปรักษาตัวเอาเองแบบเงียบๆ ไม่มีใครรู้ว่าคนกลุ่มนี้มีมากน้อยเพียงใด รู้แต่เพียงว่ามีจำนวนไม่น้อยเพราะแต่ละคืนมีคนโดนทั้งสิ้น เรื่องนี้จึงกลายเป็นปัญหาปลายเปิดที่ไม่ได้รับการจัดการและดูแล ขณะที่อีกด้าน ความเดือดร้อนของประชาชนในพื้นที่แฟลตดินแดงก็ไม่ได้มีเฉพาะเรื่องทางกายภาพ แต่ความชุลมุนและเหตุการณ์ล้วนมีผลต่ออารมณ์ สร้างความตึงเครียด ส่งผลการใช้ชีวิตและการทำมาหากินของผู้คน สตรีวัยวัยกลางคนที่อยู่บ้านคนเดียวเล่าว่า ตัวเธอเองนอนไม่หลับมาเป็นเดือนแล้วเพราะเสียงจากการปะทะและการสลายการชุมนุมที่เกิดอย่างต่อเนื่อง หลายหนต้องหลบไปนอนบ้านเพื่อน แต่ก็แน่นอนว่านอนได้ไม่กี่วันก็จำเป็นต้องกลับบ้านตัวเอง ทั้งนี้ยังไม่ต้องพูดถึงอารมณ์หวาดกลัวเพราะอยู่คนเดียวโดยเฉพาะยามดึกที่มีเหตุเกิดขึ้นด้านนอก สุภาพสตรีผู้นี้ให้ความเห็นว่า การชุมนุมหนนี้ต้องอาศัยหลายฝ่ายช่วยกันดับไฟ เธอชี้ว่าปัญหาระดับนี้เป็นเรื่องที่เป็นไปไม่ได้ที่จะฝากความหวังให้เจ้าหน้าที่ชั้นผู้น้อยอย่าง คฝ.เป็นคนจัดการแก้ปัญหา คนเหล่านั้นทำได้อย่างมากเท่าที่พวกเขาจะทำได้เท่านั้น เธอเห็นว่า เรื่องนี้เป็นเรื่องที่ฝ่ายการเมืองของประเทศต้องรับผิดชอบ “ถ้าเรามีปัญหากับบริษัท ไปเจรจากับยามมันจะได้อะไร ยามจะทำอะไรได้” เธอว่า แต่ทั้งนี้ก็ไม่ปรากฎว่ามีนักการเมืองหรือคนในฝ่ายรัฐบาลที่ลงพื้นที่ไปแสวงหาหนทางแก้ปัญหากับประชาชนแต่อย่างใด เธอถามหานักการเมืองเจ้าของพื้นที่ ถามหา สส. ""อาจจะมีที่ลงมาก็เอาของมาแจก แจกของมันไม่ได้แก้ปัญหา"" เธอบอกว่า เธอรู้สึกว่าชาวบ้านถูกทอดทิ้ง ความเห็นของเธอออกมาแนวเดียวกันกับคู่สามีภรรยาที่ลูกสาวโดนกระสุนยางจาก คฝ. คนที่เป็นพ่อคุยว่า สิ่งสำคัญที่ควรเกิดขึ้นแต่ยังไม่มีใครริเริ่ม ก็คือต้องหาทางออกด้วยการเจรจา และเขาเห็นว่าคนที่ควรจะริเริ่มก็คือรัฐบาลเพราะเป็นผู้ใหญ่กว่า ทว่านอกจากจะยังไม่ปรากฎว่าจะมีการเจรจา สิ่งที่เกิดขึ้นคือสถานการณ์ที่กำลังกลายเป็นการบ่มเพาะบรรยากาศของความเครียด การเผชิญหน้าและความไม่ไว้วางใจมากขึ้นในระหว่างหมู่ผู้คนด้วยกัน หลายคนเชื่ออย่างจริงจังและยืนยันว่ามีสายสืบตำรวจแฝงตัวเข้าไปในกลุ่มชาวแฟลตและผู้ชุมนุม และนี่จึงเป็นผลทำให้เด็กหนุ่มสองคนโดนรุมทำร้ายดังที่ว่า เรื่องของความไม่ไว้วางใจหรือระแวงแคลงใจต่อคนแปลกหน้ามีอาการส่อเค้าให้เห็นได้อย่างชัดเจน อย่างน้อยผู้หญิงที่บ่นเรื่องไม่มีนักการเมืองลงพื้นที่ไปรับเรื่องหรือหาทางแก้ปัญหาความเดือดร้อนของชาวบ้านก็ยืนยันไม่ให้สัมภาษณ์แบบเปิดหน้า เธอบอกว่าเธอทำไม่ได้เพราะที่นั่น ""คนก็มีหลายความคิด"" ดูจากภายนอก บรรยากาศในย่านแฟลตดินแดงในเวลาที่ไม่มีการชุมนุมนับว่าไม่ต่างไปจากชุมชนอื่นๆ มันเหมือนกับว่าชีวิตดำเนินไปตามปกติ บางช่วงเวลาคนน้อยเพราะผลกระทบจากโควิดระบาด แต่ในยามเย็นจะมีประชาชนออกมาจับจ่ายซื้อหาอาหารกัน บางวันอาจมีเจ้าหน้าที่ตำรวจไปเฝ้าแต่ส่วนใหญ่ก็จะอยู่ใต้ทางด่วนหรือไม่ก็แยกประชาสงเคราะห์และบนถนนจตุรทิศ-ดินแดง ส่วนถนนเส้นในชุมชนพบว่ามีประชาชนเดินกันขวักไขว่ซื้อหาข้าวของตามปกติ แต่ทว่าถ้าคุยกับบางคนโดยเฉพาะที่อยู่ในจุดที่ใกล้พื้นที่ชุมนุมและปะทะก็จะพบเห็นร่องรอยความเหน็ดเหนื่อยและความเครียดบนใบหน้าพวกเขาอย่างชัดเจน มอเตอร์ไซค์รับจ้างรายหนึ่งที่อยู่ซอยข้างแฟลตหนึ่งพูดไม่ต่างไปจากพ่อของเด็กสาวที่โดนลูกหลงและสตรีกลางคนคนนั้น เขาบอกว่า ชาวบ้านคาดหวังว่ารัฐบาลจะหาทางเจรจากับผู้ชุมนุมซึ่งส่วนใหญ่เป็นเด็ก เขาเกรงว่าปล่อยทิ้งเอาไว้ปัญหาจะยืดเยื้อและไม่มีใครได้อะไรจากการเผชิญหน้านี้ เพราะสิ่งที่ผู้ชุมนุมต้องการ เจ้าหน้าที่ก็ให้ไม่ได้ ต้องเป็นรัฐบาลเท่านั้น “เอา คฝ.มาไล่เด็กมันจะได้อะไร” บทความการเมืองสิทธิมนุษยชนแฟลตดินแดง#ม็อบทะลุแก๊สนวลน้อย ธรรมเสถียรติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/2XA3Yk2hXO0/95217,28_09_2021
ชำนาญ จันทร์เรือง: องค์การบริหารส่วนตำบล (อบต.) คือ อะไร,"Submitted on Tue, 2021-09-28 21:56ชำนาญ จันทร์เรือง พลันที่ ครม.มีมติให้มีการเลือกตั้งองค์การบริหารส่วนตำบลหรือ อบต.หลังจากที่ว่างเว้นจากการเลือกตั้งมาเกือบ 10 ปี และ กกต.ได้กำหนดให้มีการเลือกตั้งในวันที่ 28 พฤศจิกายนที่จะถึงนี้ บรรดาชาวกรุงหรือผู้ที่อยู่ในเมืองใหญ่ๆก็มีความสงสัยว่า อบต.ที่ว่านี้มันคืออะไร มีความสำคัญอย่างไร เพราะไม่ค่อยได้คุ้นเคยกับ อบต.นัก พอนึกถึง อบต.ก็มักแต่จะนึกถึงแต่เสาไฟกินรีเท่านั้น องค์การบริหารส่วนตำบล (อบต.) คือ องค์กรปกครองส่วนท้องถิ่นรูปแบบหนึ่ง มีฐานะเป็นนิติบุคคล จัดตั้งขึ้นตาม พ.ร.บ.สภาตำบลและองค์การบริหารส่วนตำบล พ.ศ. 2537 ซึ่งมีผลใช้บังคับตั้งแต่วันที่ 2 มีนาคม 2538 และฉบับแก้ไขเพิ่มเติม พ.ร.บ.ฉบับนี้ได้ส่งผลให้มีการกระจายอำนาจสู่ประชาชนในระดับรากหญ้าเป็นอย่างมาก โดยได้ยกฐานะสภาตำบลซึ่งมีรายได้ตามเกณฑ์คือ มีรายได้ไม่รวมเงินอุดหนุนในปีงบประมาณที่ล่วงมาติดต่อกัน 3 ปี เฉลี่ยไม่ต่ำกว่าปีละ 150,000 บาท ขึ้นเป็น อบต. อบต.มีความสำคัญต่อท้องถิ่นเป็นอย่างมาก เพราะเป็นองค์กรปกครองส่วนท้องถิ่นที่มีขนาดเล็กที่สุด แต่ใกล้ชิดกับประชาชนมากที่สุด โดยเฉพาะประชาชนในพื้นที่ชนบท ปัจจุบันมี อบต. จำนวน 5,300 แห่ง ความเป็นมาเมื่อปี 2537 ได้มีการประกาศใช้ พ.ร.บ.สภาตำบลและองค์การบริหารส่วนตำบล พ.ศ.2537 ซึ่งโดยโครงสร้างขององค์การบริหารส่วนตำบลตาม พ.ร.บ.สภาตำบลและองค์การบริหารส่วนตำบล พ.ศ.2537 กำหนดให้ประกอบด้วยสภาองค์การบริหารส่วนตำบลและคณะกรรมการบริหาร สภาองค์การบริหารส่วนตำบลประกอบด้วยสมาชิกสภาสองประเภท ประเภทแรกเป็นสมาชิกสภาโดยตำแหน่ง ประกอบด้วย กำนัน ผู้ใหญ่บ้านทุกหมู่บ้าน และแพทย์ประจำตำบล ประเภทที่สองเป็นสมาชิกที่มาจากการเลือกตั้งโดยประชาชนหมู่บ้านละ 2 คน ส่วนคณะกรรมการบริหารประกอบด้วย กำนันเป็นประธานโดยตำแหน่ง ผู้ใหญ่บ้านอีกไม่เกิน 2 คน และสมาชิกสภาที่มาจากการเลือกตั้งอีกไม่เกิน 4 คน รวมแล้วมีคณะกรรมการบริหารได้ไม่เกิน 7 คน ต่อมาในปี 2542 พ.ร.บ.สภาตำบลและองค์การบริหารส่วนตำบล พ.ศ.2537 ได้มีการแก้ไขเพิ่มเติม ฉบับที่ 3 เพื่อให้สอดคล้องกับบทบัญญัติตามรัฐธรรมนูญ ปี 2540 โดยมีการแก้ไขให้สมาชิกสภาทั้งหมดมาจากการเลือกตั้งของประชาชน และให้คณะกรรมการบริหารมาจากความเห็นชอบของสภา ในปี 2546 ได้มีการแก้ไขเพิ่มเติมฉบับที่ 4 โดยได้มีการยกเลิกชื่อเรียก “คณะกรรมการบริหารและกรรมการบริหาร” เปลี่ยนเป็น “คณะผู้บริหาร” และชื่อเรียก “ประธานกรรมการบริหาร” เปลี่ยนเป็น “นายกองค์การบริหารส่วนตำบล” รองประธานกรรมการบริหารเปลี่ยนเป็น รองนายกองค์การบริหารส่วนตำบล เปลี่ยนชื่อเรียก “ข้อบังคับตำบล”เป็น “ข้อบัญญัติองค์การบริหารส่วนตำบล” และยกเลิกไม่ให้ปลัดองค์การบริหารส่วนตำบลเป็นเลขานุการคณะผู้บริหาร ในที่สุดในช่วงปลายปี พ.ศ.2546 ก็มีการเปลี่ยนแปลงครั้งใหญ่ เมื่อรัฐสภาได้พิจารณาผ่านกฎหมายท้องถิ่นแก้ไขเพิ่มเติม 3 ฉบับ อันได้แก่ พ.ร.บ.องค์การบริหารส่วนจังหวัด (ฉบับที่ 3) พ.ศ. 2546 พ.ร.บ.เทศบาล (ฉบับที่ 12) และ พ.ร.บ.สภาตำบลและองค์การบริหารส่วนตำบล (ฉบับที่ 5) พ.ศ. 2546 โดยเนื้อหาสาระสำคัญของกฎหมายทั้ง 3 ฉบับคือการกำหนดให้ฝ่ายบริหารขององค์กรปกครองท้องถิ่นมาจากการเลือกตั้งโดยตรงของประชาชนในท้องถิ่น ฉะนั้น จึงกล่าวได้ว่าตามกฎหมายจัดตั้งฯแล้ว ผู้บริหารขององค์กรปกครองส่วนท้องถิ่นทุกรูปแบบของไทยมาจากการเลือกตั้งโดยตรงของประชาชนเหมือนกันหมดทั้งประเทศ (ยกเว้นในช่วง คสช.) นายก อบต. คือใครนายก อบต. คือหัวหน้าผู้บริหาร อบต. เป็นควบคุมและรับผิดชอบการบริหารราชการของ อบต. ตามกฎหมายและเป็นผู้บังคับบัญชาของพนักงานส่วนตำบลและลูกจ้างของ อบต.การเลือกตั้งและการดำรงตำแหน่งของนายก อบต. อบต. มีนายก อบต. 1 คน ซึ่งมาจากการเลือกตั้งโดยตรงของประชาชนตามกฎหมายว่าด้วยการเลือกตั้งสมาชิกสภาท้องถิ่นหรือผู้บริหารท้องถิ่น ต้องมีอายุไม่ต่ำกว่า 35 ปีนับถึงวันเลือกตั้ง โดยดำรงตำแหน่งนับตั้งแต่วันเลือกตั้งและมีวาระอยู่ในตำแหน่งคราวละ 4 ปี นับแต่วันเลือกตั้ง แต่จะดำรงตำแหน่งติดต่อกันเกิน 2 วาระไม่ได้ ในกรณีที่นายก อบต.ดำรงตำแหน่งไม่ครบระยะเวลาสี่ปีก็ให้ถือเป็นหนึ่งวาระ และเมื่อได้ดำรงตำแหน่งสองวาระติดต่อกันแล้วจะดำรงตำแหน่งได้อีกเมื่อพ้นระยะเวลาสี่ปี นับแต่วันพ้นจากตำแหน่งผู้ช่วยเหลือในการบริหารราชการของ นายก อบต. ดังนี้ (1) รองนายก อบต. - นายก อบต. สามารถแต่งตั้งรองนายก อบต. ซึ่งมิใช่สมาชิกสภา อบต. ได้ไม่เกิน 2 คน (2) เลขานุการนายก อบต. - นายก อบต. สามารถแต่งตั้ง เลขานุการนายก อบต. จากผู้ที่มิได้เป็นสมาชิกสภา อบต. หรือเจ้าหน้าที่ของรัฐได้ 1 คน (หมายเหตุ - อบต.ไม่มีตำแหน่งที่ปรึกษาเหมือนเทศบาลหรือ อบจ.) อำนาจหน้าที่ของ นายก อบต.1. มีอำนาจหน้าที่ ดังนี้ (1) กำหนดนโยบายโดยไม่ขัดต่อกฎหมาย และรับผิดชอบในการบริหารราชการของ อบต. ให้เป็นไปตามกฎหมาย นโยบาย แผนพัฒนา อบต. ข้อบัญญัติ ระเบียบ และข้อบังคับทางราชการ (2) สั่ง อนุญาต และอนุมัติเกี่ยวกับราชการของ อบต. (3) แต่งตั้งและถอดถอนรองนายก อบต. และเลขานุการนายก อบต. วางระเบียบเพื่อให้งานของ อบต. เป็นไปด้วยความเรียบร้อย (4) ปฏิบัติหน้าที่อื่นตามที่บัญญัติไว้ในพระราชบัญญัตินี้ และกฎหมายอื่น 2. ควบคุมและรับผิดชอบในการบริหารราชการของ อบต. ตามกฎหมาย และเป็นผู้บังคับบัญชาพนักงานส่วนตำบล ลูกจ้างและพนักงานจ้างของ อบต. 3. นายก อบต. รองนายก อบต. หรือผู้ซึ่งนายก อบต. มอบหมาย มีสิทธิเข้าประชุมสภา อบต. และมีสิทธิแถลงข้อเท็จจริงตลอดจนแสดงข้อคิดเห็นเกี่ยวกับงานในหน้าที่ของตนต่อที่ประชุมแต่ไม่มีสิทธิออกเสียงลงคะแนน 4. เป็นผู้เสนอร่างข้อบัญญัติ อบต. ร่างข้อบัญญัติงบประมาณรายจ่ายประจำปี และร่างข้อบัญญัติงบประมาณรายจ่ายเพิ่มเติม สภา อบต.สภา อบต.มีหน้าที่ในการออกข้อบัญญัติและตรวจสอบการทำงานของคณะผู้บริหาร ประกอบด้วย สมาชิกสภา อบต.ที่มีอายุไม่ต่ำกว่า 25 ปี ซึ่งมาจากการเลือกตั้ง โดยให้เขตหมู่บ้านเป็นเขตเลือกตั้ง หากหมู่บ้านใดมีราษฎรตามหลักฐานการทะเบียนราษฎรไม่ถึง 25 คน ให้รวมหมู่บ้านนั้นกับหมู่บ้านที่มีพื้นที่ติดต่อกัน /หาก อบต. ใด มีเพียง 1 หมู่บ้าน ให้มีสมาชิก 6 คน /หากมี 2 หมู่บ้าน ให้มีสมาชิกหมู่บ้านละ 3 คน/ หากมี 3 หมู่บ้านให้มีสมาชิกหมู่บ้านละ 3 คน /หากมี 4 หมู่บ้านให้มีสมาชิกหมู่บ้านละ 1 คน และ 2 หมู่บ้านที่มีประชากรมากเพิ่มอีกหมู่บ้านละ 1 คน/ และหากมี 5 หมู่บ้านให้มีสมาชิกหมู่บ้านละ 1 คน และอีก 1 หมู่บ้านที่มีประชากรมากที่สุดเพิ่มอีก 1 คน โดยมีวาระอยู่ในตำแหน่งคราวละ 4 ปี นับแต่วันเลือกตั้ง จากที่กล่าวมาข้างต้น คงพอที่จะทราบถึงที่มาและอำนาจหน้าที่ของนายก อบต.และสภา อบต.บ้างแล้วนะครับ บทความการเมืองสังคมสิทธิมนุษยชนชำนาญ จันทร์เรืององค์การบริหารส่วนตำบลอบต.การปกครองส่วนท้องถิ่นติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/2ZQivsBrWoo/95216,28_09_2021
อมธ. กลับลำ แถลงร่วมสนับสนุนสภานักศึกษา มธ. จัดงานรำลึก 45 ปี '6 ตุลา',"Submitted on Tue, 2021-09-28 21:49องค์การนักศึกษามหาวิทยาลัยธรรมศาสตร์ (อมธ.) แถลงการณ์ขอโทษกรณี #6ตุลา พร้อมกลับลำ ร่วมยืนเคียงข้างสภานักศึกษาฯ กดดันและเรียกร้องให้มหาวิทยาลัยอนุญาตใช้พื้นที่สนามฟุตบอล มหาวิทยาลัยธรรมศาสตร์ จัดกิจกรรมรำลึก 45 ปี 6 ตุลา 2519 28 ก.ย. 2564 วันนี้ (28 ก.ย. 2564) เวลา 19.52 น. เฟซบุ๊กเพจองค์การนักศึกษามหาวิทยาลัยธรรมศาสตร์ หรือ อมธ. เผยแพร่แถลงการณ์ขอโทษและแสดงความรับผิดชอบต่อเหตุการณ์ที่เกิดขึ้น กรณีการจัดงานรำลึก 6 ตุลา พร้อมยืนยันว่า อมธ. ขอเป็นส่วนหนึ่งในการเรียกร้องและกดดันมหาวิทยาลัยให้อนุญาตใช้พื้นที่ในการจัดกิจกรรมรำลึก 45 ปี 6 ตุลา 2519 หลังจากที่วานนี้ (27 ก.ย. 2564) อมธ. ออกแถลงการณ์ไม่เห็นด้วยในการกิจกรรม เนื่องจากกังวลเรื่องการแพร่ระบาดของโควิด-19 สืบเนื่องจากการแถลงการณ์ขององค์การนักศึกษามหาวิทยาลัยธรรมศาสตร์ เรื่องการมีมติไม่เข้าร่วมกดดันมหาวิทยาลัยในการจัดงานรำลึก 6 ตุลา ของสภานักศึกษามหาวิทยาลัยธรรมศาสตร์ องค์การนักศึกษาฯต้องขออภัยในสิ่งที่เกิดขึ้น เราทราบดีถึงสิ่งที่เหล่าวีรชน 6 ตุลาได้ทำทั้งเพื่อประเทศชาติและเพื่อเป็นสัญลักษณ์สำคัญในการต่อสู้กับเหล่าทรราช การสดุดีนั้นจึงควรจะเป็นที่ระลึกถึงและเป็นหมุดหมายที่ยังตราตรึงให้เราเห็นถึงความเสียสละของ ""รุ่นพี่ธรรมศาสตร์"" เราเองมิได้มีเจตนาที่จะห้ามการจัดงานดังกล่าว เพียงแต่มีความกังวลถึงสิ่งที่อาจจะเกิดขึ้น และสิ่งที่อาจจะกลายเป็นข้ออ้างในการทำการบางอย่างของรัฐบาลเผด็จการ ทั้งนี้ เมื่อได้รับข้อมูลล่าสุดจากสภานักศึกษาฯ และเสียงของมหาชน องค์การนักศึกษาฯ จึงขอประกาศจุดยืนว่า จะร่วมเป็นส่วนหนึ่งในการเรียกร้องและกดดันมหาวิทยาลัยให้เปิดพื้นที่สนามฟุตบอลธรรมศาสตร์และลานปฏิมากรรมวีรชน 6 ตุลา ให้สามารถจัดงานรำลึกและสดุดีเหล่าวีรชน โดยองค์การนักศึกษาฯ จะช่วยอำนวยความสะดวกในวันเตรียมงานและวันจัดงานอย่างสุดความสามารถ เพื่อสะท้อนถึงเจตนารมย์ขององค์การนักศึกษาฯ สุดท้ายนี้ องค์การนักศึกษามหาวิทยาลัยธรรมศาสตร์ เห็นถึงความสำคัญของเหตุการณ์ของ 6 ตุลา ชีวิต เลือดเนื้อ และการรักษาไว้ซึ่งอุดมการณ์ความเป็นประชาธิปไตย องค์การนักศึกษาฯ ต้องขอโทษอย่างถึงที่สุดและขอน้อมรับผิดในการสร้างความเข้าใจผิดต่อประชาคมธรรมศาสตร์ และต้องกราบขอโทษต่อวีรชนและญาติเหล่าวีรชน 6 ตุลา รวมไปถึงอุดมการณ์ 6 ตุลา ต่อเหตุการณ์ที่เกิดขึ้นมา ณ ที่นี้ด้วย “ขอรำลึกถึงของความกล้าหาญของวีรชน 6 ตุลาทุกท่าน ในการต่อสู้มาซึ่งความเป็นประชาธิปไตย” ด้วยความเคารพเป็นอย่างยิ่งองค์การนักศึกษามหาวิทยาลัยธรรมศาสตร์28 กันยายน 2564 อ่านข่าวที่เกี่ยวข้อง: อ้างมาตรการสาธารณสุขและกฎหมาย อมธ. ไม่ร่วมร้องให้ 'ธรรมศาสตร์' อนุญาตจัดงาน 6 ตุลา อบจ.จุฬาฯ แถลงการณ์สนับสนุนจุดยืนสภานักศึกษา มธ. จัดงาน 'รำลึก 45 ปี 6 ตุลา' คณะผู้จัดงานรำลึก 45 ปี เหตุการณ์ '6 ตุลา' เปิดแผนกิจกรรม-ยืนยันจัดที่ มธ. ท่าพระจันทร์ ข่าวการเมืองสิทธิมนุษยชนข่าวการเมืองสิทธิมนุษยชน6 ตุลา6 ตุลา 2519อมธ.มหาวิทยาลัยธรรมศาสตร์องค์การนักศึกษามหาวิทยาลัยธรรมศาสตร์สภานักศึกษามหาวิทยาลัยธรรมศาสตร์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ZSacSAyoIr0/95215,28_09_2021
ปิยบุตร แสงกนกกุล: ปรากฏการณ์ “ทะลุแก๊ส” ที่ดินแดง คืออะไร?,"Submitted on Tue, 2021-09-28 21:34ปิยบุตร แสงกนกกุล ภายหลัง “แกนนำ” ของ “ราษฎร” หลายคน ถูกรัฐใช้ “นิติสงคราม” เข้าปราบปรามอย่างหนัก จนต้องถูกจำคุก โดยไม่มีสัญญาณว่าจะได้รับอิสรภาพชั่วคราวเมื่อไร จนดูเหมือนว่าการชุมนุมของ “ราษฎร” ในช่วงที่เหลือของปี น่าจะมาสู่ช่วงขาลง ไม่สามารถกลับมาผลักดันประเด็นทั้งสามข้อได้อย่างร้อนแรงเหมือนปลายปีที่แล้ว พลันก็เกิดการชุมนุมที่ดินแดง ช่วงหัวค่ำ เกือบทุกวัน ปะทะกับเจ้าหน้าที่ควบคุมฝูงชน ไม่มีใครรู้จักว่าพวกเขาเหล่านี้คือใคร? ไม่มีใครทราบแน่ชัดว่าข้อเสนอของพวกเขาคืออะไร? ไม่มีใครเคยได้ยินการปราศรัยของพวกเขา? รู้กันแต่เพียงว่า มีการตั้งชื่อเล่นๆ ว่า “ทะลุแก๊ซ” ผมเฝ้าสังเกตการต่อสู้ของประชาชนกลุ่มนี้อย่างสนใจว่า นี่จะกลายเป็นการต่อสู้ในลักษณะใหม่แบบที่ไม่เคยเกิดในประเทศไทยมาก่อนหรือไม่? ผมติดตามสถานการณ์ที่ดินแดงทุกวัน ก็ยังไม่อาจวิเคราะห์ฟันธงลงไปได้ทั้งหมด แต่ขอตั้งข้อสังเกตเบื้องต้นไว้ ดังนี้ นี่คือปรากฏการณ์ในลักษณะ “ผุดขึ้นมาเอง” - spontaneous ปราศจากองค์กรจัดตั้งหรือปลุกระดม นี่คือปรากฏการณ์ในลักษณะ “ตอบโต้กับสิ่งที่รัฐกระทำมาตลอดขวบปีที่ผ่านมา” - action vs reaction นี่คือปรากฏการณ์ในลักษณะ มีแนวโน้มไปสู่การลุกขึ้นสู้แบบปฏิวัติ - soulèvement révolutionnaire เรามักมองเหตุการณ์ที่ดินแดงว่า เป็นการก่อจลาจลของวัยรุ่นเด็กแว้นคึกคะนอง หรือ riot แต่นั่นคือการมองจากภาพการกระทำภายนอก มองจาก action การปาพลุ ดอกไม้ไฟ การขว้างปาสิ่งของ การขี่มอเตอร์ไซค์เข้าปฏิบัติการ แต่ถ้าเรามองลงไปให้ลึกกว่านั้น riot หรือ การก่อจลาจล แบบนี้ อาจมีลักษณะเป็น “การลุกขึ้นสู้” ด้วย คนมือเปล่าแบบไหนกันที่จะกล้าเอาชีวิตตนเองเข้าไปเสี่ยงคุก เสี่ยงตาราง บาดเจ็บ ล้มตาย จากการปะทะกับเจ้าหน้าที่ เยาวรุ่นแบบไหนกันที่จะกล้าเอาอนาคตของตนเองเข้าไปเสี่ยง ยอมให้คนจำนวนมากก่นด่า ยอมถูกฝ่ายเดียวกันที่ต่อสู้กับรัฐบาลตั้งคำถาม บางที อาจไม่ใช่การจลาจลทั่วๆ ไป อาจไม่ใช่เยาวรุ่นใจร้อน อยากใช้กำลังท้าตีท้าต่อยกับเจ้าหน้าที่ แต่คือ กลุ่มคนที่เกิดจิตสำนึกของการต่อสู้กับระบอบอันอยุติธรรม ไม่ว่าจะโดยรู้ตัวหรือไม่ ไม่ว่าจะเกิดจากปัจจัยใด และไม่ว่าจะเกิดเมื่อไร แต่จิตสำนึกนี้ได้กระตุ้นให้พวกเขาพร้อมเข้าเสี่ยงสู้กับอำนาจรัฐ อำนาจกฎหมาย เข้าไปอยู่ในสถานการณ์ที่บางครั้งอาจเสี่ยงตาย บาดเจ็บ ยินยอมเข้าเสี่ยง เพราะไม่ต้องการปล่อยให้ความอยุติธรรมนี้ดำรงต่อไป การแสดงออกของ “ทะลุแก๊ซ” จะเป็นการก่อจลาจลดาดๆ หรือกลายเป็นการลุกขึ้นสู้แบบปฏิวัติ ประเด็นชี้ขาดอยู่ตรงนี้ เผยแพร่ครั้งแรกใน: Facebook Piyabutr Saengkanokkul - ปิยบุตร แสงกนกกุล บทความการเมืองสิทธิมนุษยชนปิยบุตร แสงกนกกุลทะลุแก๊สสามเหลี่ยมดินแดงติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/TnsIWuXZ5Yk/95214,28_09_2021
ประมวล #ม็อบ28กันยา ทะลุฟ้าบุกทำเนียบฯ วันที่ 3 ตร.ขึ้นกระบะยิงกระสุนยางสลายชุมนุม,"Submitted on Tue, 2021-09-28 22:56ภาพปกโดยแมวส้ม ประมวลเหตุการณ์การชุมนุม #ม็อบ28กันยา 'หยุดราชวงศ์ประยุทธ์ เพื่อหยุดความเสียหายของประเทศ' จัดโดยกลุ่มทะลุฟ้า ที่แยกนางเลิ้ง เรียกร้องให้ พล.อ.ประยุทธ์ จันทร์โอชา นายกรัฐมนตรี ออกมาเจรจากับประชาชนโดยตรง ด้านผู้สังเกตการณ์การชุมนุมพบ คฝ. ยิงกระสุนยางจากหลังรถกระบะเคลื่อนที่เร็วตอบโต้ผู้ชุมนุม มีผู้จับกุมรวม 9 ราย เป็นเยาวชน 2 ราย 28 ก.ย. 2564 วันนี้ (28 ก.ย. 2564) กลุ่มทะลุฟ้าประกาศจัดกิจกรรม #ม็อบ28กันยา 'หยุดราชวงศ์ประยุทธ์ เพื่อหยุดความเสียหายของประเทศ' รวมตัวกันที่แยกนางเลิ้ง เวลา 16.00 น. เป็นต้นไป มีจุดหมายปลายทางที่ทำเนียบรัฐบาล ก่อนถึงเวลานัดหมายชุมนุม กลุ่มทะลุฟ้าได้โพสต์ข้อความผ่านเฟซบุ๊กเพจทะลุฟ้า - thalufah เพื่อชี้แจงเหตุผล 2 ข้อว่าทำไมทางกลุ่มจึงพยายามเดินทางไปทำเนียบรัฐบาล โดยระบุว่า 1) ทำเนียบรัฐบาลเป็นสถานที่ราชการที่สำคัญที่สุดในประเทศไทย และเป็นสถานที่ที่นายกรัฐมนตรีและรองนายกรัฐมนตรีทำงานอยู่ รวมไปถึงคณะรัฐมนตรีอื่นๆ ดังนั้นการจะไปทำเนียบรัฐบาลจึงเป็นการบุกเข้าหาตัวนายกรัฐมนตรีโดยตรง เพื่อเรียกร้องให้นายกรัฐมนตรีและคณะรัฐบาลออกมาตอบรับข้อเรียกร้องของพวกเราอย่างทันทีไม่ต้องผ่านผู้อื่น 2) ทำเนียบรัฐบาลเป็นที่อยู่ของ 3 ป. ได้แก่ พล.อ.ประยุทธ์ จันทร์โอชา, พล.อ.ประวิตร วงษ์สุวรรณ, และ พล.อ.อนุพงษ์ เผ่าจินดา ซึ่ง 3 คนนี้เป็นบุคคลที่มีความสัมพันธ์กันอย่างแน่นแฟ้น ซึ่งกลุ่มทะลุฟ้าคิดว่า 3 คนนี้เป็นรากฐานอำนาจของรัฐบาลชุดนี้ ซึ่งประวิตรเคยเอ่ยปากพูดเองแล้วว่าสามคนนี้เป็นบุคคลที่รักกันประหนึ่งพี่น้อง ดังนั้นการจะตีฐานอำนาจของรัฐบาลชุดนี้จึงต้องไปตีที่ 3 คนนี้ด้วยเช่นกัน และทำเนียบรัฐบาลก็คือคำตอบนั้น พร้อมกันนี้ กลุ่มทะลุฟ้าได้เรียกร้องให้ พล.อ.ประยุทธ์ ต้องเป็นผู้ออกมาเจรจาโดยตรงกับประชาชน ไอลอว์ (iLaw) รายงานผ่านทวิตเตอร์ว่าเมื่อเวลา 15.30 น. ก่อนถึงเวลานัดหมายของผู้ชุมนุม เจ้าหน้าที่ตำรวจเริ่มเข้ามาบริเวณพื้นที่แยกนางเลิ้งเพื่อวางแนวสิ่งกีดขวางแต่ยังเปิด 1 ช่องทางจราจรให้รถยนต์ผ่านเข้าไปที่สะพานชมัยมรุเชฐได้ ต่อมาเวลา 16.25 น. รถฉีดน้ำแรงดันเจ้าประจำการ ถ.พิษณุโลก ทั้งฝั่งขาเข้าและขาออก และตำรวจวางกำลังทั้งด้านล่างและบนสะพานลอยบริเวณหน้าโรงเรียนราชวินิตมัธยม หลังจากนั้น 16.45 น. มีผู้พ่นสีทับป้ายแยกนางเลิ้งเปลี่ยนเป็น ""ดินแดง lll"" #ม็อบ28กันยา ทะลุฟ้านัดรวมตัวที่แยกนางเลิ้งเพื่อไปยังทำเนียบรัฐบาลเป็นครั้งที่ 3 ก่อนหน้านี้ 2 ครั้งใน #ม็อบ25กันยา และ #ม็อบ27กันยา ตร.รับมือด้วยการปิดแยกนางเลิ้งขาเข้าและออกมุ่งหน้าสะพานชมัยมรุเชฐและสลายการชุมนุมในช่วงเวลา 18.00 น. ด้วยวิธีการล้อมจากแยกเทวกรรม pic.twitter.com/eUlwbYSp9w — iLawFX (@iLawFX) September 28, 2021 ลำดับเหตุการณ์ #ม็อบ28กันยา เวลา 17.00-18.00 น. จากทีมสังเกตการณ์ของไอลอว์ 17.18 น. ผู้ชุมนุมเริ่มปาสีและใช้หนังสติ๊กยิงสิ่งของ 17.20 น. รถน้ำแรงดันสูงฉีดน้ำครั้งที่ 1 ก่อนตำรวจจะประกาศว่า การกระทำของผู้ชุมนุมผิดกฎหมาย หลังจากนั้นผู้ชุมนุมรื้อลวดหนาม ตำรวจฉีดน้ำอีกครั้งโดยกลุ่มผู้สื่อข่าวที่ทำหน้าที่อยู่ 17.22 น. ตำรวจประกาศให้ยุติการชุมนุมและแยกย้ายกลับบ้านในเวลานี้ 17.25 น. ทีมงานผู้จัดการชุมนุมประกาศให้ผู้ชุมนุมใจเย็นๆ และมารวมตัวกัน ส่วนผู้สื่อข่าวในเสื้อสะท้อนแสงหลบใต้อาคารบางกอกรอยัล 17.28 น. ตำรวจฉีดน้ำมาบริเวณมุมอาคารบางกอกรอยัลที่กลุ่มผู้สื่อข่าวหลบอยู่ รถฉีดน้ำเริ่มเคลื่อนเข้ามาประชิดแยกนางเลิ้ง 17.29 น. ตำรวจเริ่มเริ่มใช้แก๊สน้ำตา 17.33 น. กลุ่มทะลุฟ้าประกาศขอให้ตำรวจชุดควบคุมฝูงชน (คฝ.) เปิดเส้นทาง และการที่ต้องมายืนปิดกั้นเส้นทางในการชุมนุมอย่างสงบ มันแปลว่ารัฐล้มเหลว 17.34 น. รถยนต์ยังคงสัญจรเข้ามาที่แยกนางเลิ้ง ผู้ชุมนุมใช้ลวดหนามปิดการจราจรบริเวณเสมอแนวไฟแดงแยกนางเลิ้งฝั่ง ถ.นครสวรรค์ รถฉีดน้ำฝั่งโรงเรียนราชวินิตมัธยมวิ่งเข้ามาใกล้แยกนางเลิ้งมากขึ้น ผู้ชุมนุมตอบโต้ด้วยการจุดพลุ ในเวลาเดียวกันที่แยกผ่านฟ้า (ฝั่ง ถ.นครสวรรค์) พบ คฝ. พร้อมโล่และปืนลูกซองนั่งอยู่บนรถกระบะเคลื่อนที่เร็วไม่ต่ำกว่า 10 คัน 17.39 น. ตำรวจฉีดน้ำผสมสารเคมีอีกครั้ง คนที่อยู่บริเวณแยกนางเลิ้งเกิดอาการระคายเคืองกันทั้งหมด 17.41 น. ถ.นครสวรรค์การจราจรติดขัดเนื่องจากผู้ชุมนุมปิดแยกนางเลิ้ง โดยผู้ชุมนุมตะโกนบอกให้กลับรถออกไปและเหตุที่ต้องทำเพราะป้องกันตำรวจเคลื่อนที่เร็วที่มักจะมาจากแยกเทวกรรม 17.45 น. ตำรวจประกาศให้ยุติการชุมนุมอีกครั้ง พร้อมระบุว่า ""ถ้าไม่เลิกจะเริ่มใช้น้ำผสมแก๊ส"" ผู้ชุมนุมจึงตะโกนโต้กลับว่า ""ใช้ตั้งนานแล้วเพิ่งมาประกาศ"" โดยทีมสังเกตการณ์ระบุว่าปรากฏอาการระคายเคืองครั้งแรกเวลา 17.29 น. 17.46 น. ตำรวจประกาศให้สื่อมวลชนขึ้นไปอยู่บนฟุตบาต ขณะที่ตำรวจเริ่มปิดการจราจรแยกยมราช 17.52 น. ผู้ชุมนุมปฐมพยาบาลอยู่บริเวณซอยพิษณุโลก 5 ผู้สังเกตการณ์รายงานว่า มีอาการแสบกว่าน้ำผสมสารเคมีในครั้งที่ผ่านมา มีการประกาศเป็นระยะว่า ให้ถอยจากแนวรั้วแยกนางเลิ้ง 50 เมตร 17.54 น. ทีมงานผู้จัดการชุมนุมประกาศว่า ""การทำเช่นนี้คือจะไม่ให้พื้นที่ประชาชนในการจัดกิจกรรมเลยหรือ ทั้งที่ต้องการแสดงออกเชิงสัญลักษณ์เท่านั้นว่า รัฐบาลนี้มันล้มเหลว การหยุดประยุทธ์คือหยุดความเสียหายในประเทศ พวกเราเสียเวลา ทรัพย์สิน อนาคตกับรัฐบาลนี้มามากพอแล้ว"" 17.57 น. ตำรวจตั้งแถวเดินลงมาจากสะพานเทวกรรมและมาจากยมราช 17.59 น. ตำรวจเคลื่อนที่เร็วตามผู้ชุมนุมเข้าไปในซอยพิษณุโลก 5 มีการกดหัวชายคนหนึ่งลงพื้น พร้อมตะโกนว่า อย่าดื้อในขณะจับกุม ตำรวจชุดเคลื่อนที่เร็วบุกเข้าบ้านเรือนประชาชน ไล่จับผู้ชุมนุม #ม็อบ28กันยา สลายการชุมนุม #ทะลุฟ้า 17.57 น. ตร.ตั้งแถวเดินลงมาจากสะพานเทวกรรมและมาจากยมราช17.59 น. ตร.เคลื่อนที่เร็วตามผู้ชุมนุมเข้าไปในซอยพิษณุโลก 5 มีการกดหัวชายคนหนึ่งลงพื้น พร้อมตะโกนว่า อย่าดื้อในขณะจับกุม pic.twitter.com/9jpcsLeDDH — iLawFX (@iLawFX) September 28, 2021 ผู้สังเกตการณ์ของไอลอว์ รายงานต่อว่า เวลา 18.03 น. ตำรวจกระจายกำลังเข้าซอยพิษณุโลก 7 และ 9 ซึ่งเป็นที่ตั้งของชุมชนและบ้านเรือนประชาชน โดยประชาชนที่อยู่อาศัยบริเวณนั้นตะโกนบอกตำรวจว่า ""เขาไปกันหมดแล้ว"" แต่ตำรวจยังคงบุกเข้าไป ต่อมาเวลา 18.06 น. ที่ซอยพิษณุโลก 5 ประชาชนตะโกนบอกตำรวจที่เข้ามาว่า ""คิดจะเป็นศัตรูกับประชาชนหรือ"" ""ไม่มีอะไรจะกินแล้ว"" และ ""ขี้ข้าทหาร"" หลังจากนั้นตำรวจจึงเร่งเดินไปที่แยกนางเลิ้ง เวลา 18.10 น. ตำรวจตั้งแถวปิดถนนที่หน้าซอยพิษณุโลก 9 เพื่อกันไม่ให้ประชาชนตามรถผู้ต้องขังเข้าไปที่แยกนางเลิ้ง ประชาชนจึงตะโกนต่อว่าด้วยความโกรธ แต่ไม่มีพฤติการณ์ขัดขวางการจับกุมหรือรถผู้ต้องขัง ภาพโดยแมวส้ม ต่อมา 18.12 น. ตำรวจสั่งสื้อขึ้นไปอยู่บนฟุตบาตอีกครั้ง และประกาศว่าจะดำเนินการจับผู้ชุมนุมที่อยู่หน้าซอยพิษณุโลก 9 และในเวลา 18.15 น. วรวรรณ แซอั้ง หรือป้าเป้า แก้ผ้าประท้วงหน้าแนวตำรวจบน ถ.พิษณุโลก วรวรรณ แซ่อั้ง หรือป้าเป้า ในการชุมนุม #ม็อบ28กันยา ร่วมกับกลุ่มทะลุฟ้า (ภาพโดยแมวส้ม) หลังจากนั้น ตำรวจประกาศย้ำให้สื่อขึ้นฟุตบาต และให้เตรียมบัตรสื่อเพื่อตรวจ ส่วนใครที่ไม่เกี่ยวข้องขอให้ออกไปจากพื้นที่ และในเวลาเดียวกันนั้น เพจทะลุฟ้าประกาศยุติการชุมนุม พร้อมระบุว่าสมาชิกของกลุ่มทั้งหมด 7 คน ได้แก่ ยาใจ, ไดโน่, คาริม, เปา, ปีก, แซม และพี ถูกตำรวจจับกุมโดยอ้างว่ากระทำความผิดตาม พ.ร.ก.ฉุกเฉินฯ และ พ.ร.บ.ควบคุมโรค ซึ่งทั้งหมดถูกนำตัวไปที่ สน.พหลโยธิน ผู้ชุมนุมถูกจับ 9 คน เป็นสมาชิกกลุ่มทะลุฟ้า 7 คน และเยาวชนอีก 2 คน ต่อมาเวลา 19.30 น. ศูนย์ทนายความเพื่อสิทธิมนุษยชนรายงานผ่านทวิตเตอร์ว่า เมื่อเวลา 18.55 น. ทางศูนย์ทนายความเพื่อสิทธิฯ ได้รับแจ้งเบื้องต้นว่า มีผู้ถูกจับกุมจาก #ม็อบ28กันยา กว่า 9 ราย และถูกนำตัวไปที่ สน.พหลโยธิน หลังจากนั้นเฟซบุ๊กของกลุ่มทะลุฟ้ารายงานว่าผู้ถูกจับกุมอีก 2 ราย นอกเหนือจากสมาชิกกลุ่มนั้น เป็นเยาวชน ทั้งนี้ ไอลอว์รายงานเพิ่มเติมว่าผู้สังเกตการณ์ชุมนุมเล่าเหตุการณ์ว่าตำรวจมีการยิงกระสุนยางหลายนัดเพื่อตอบโต้ผู้ชุมนุมที่ปาขวด โดยวิถีกระสุนมาจากทางซอยพิษณุโลก 5 โดยผู้สังเกตการณ์สามารถเก็บปลอกกระสุนยางได้อย่างน้อย 2 นัด นอกจากนี้ ผู้ชุมนุมยังพบลูกแก้วแบบเดียวกับที่พบในการสลายชุมนุมบริเวณแยกดินแดง และระบุว่าวิถียิงมาจากตำรวจ แต่เบื้องต้นยังไม่มีรายงานผู้ได้รับบาดเจ็บ #ม็อบ28กันยา ผู้สังเกตการณ์เล่าถึงเหตุการณ์ตำรวจใช้กระสุนยางยิงผู้ชุมนุมที่ปาขวดว่า ตำรวจยิงมาทางซอยพิษณุโลก 5 หลายนัด โดยเก็บปลอกกระสุนยางได้อย่างน้อย 2 นัด นอกจากนี้ผู้ชุมนุมยังพบลูกแก้วแบบเดียวกับที่พบในการสลายชุมนุมแยกดินแดง ระบุวิถียิงมาจากตร. ยังไม่มีรายงานผู้ได้รับบาดเจ็บ pic.twitter.com/3BB4Ar8ANr — iLawFX (@iLawFX) September 28, 2021 ตำรวจ คฝ. อยู่บนหลังรถกระบะ พร้อมยิงกระสุนยาง (ภาพโดยแมวส้ม) ข่าวการเมืองสิทธิมนุษยชนข่าวการเมืองสิทธิมนุษยชน#ม็อบ28กันยาทะลุฟ้าป้าเป้าแยกนางเลิ้งกระสุนยางคฝ.ตำรวจควบคุมฝูงชนทำเนียบรัฐบาลประยุทธ์ จันทร์โอชาการสลายการชุมนุมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/T3w2Ak0kMaQ/95218,28_09_2021
ราชกิจจาฯ ประกาศ 'ประยุทธ์' ขยายเพดาน 'หนี้สาธารณะ' จาก 60% เป็น 70% ต่อ GDP,"Submitted on Tue, 2021-09-28 23:05 28 ก.ย.2564 ผู้สื่อข่าวรายงานว่า เว็บไซต์ราชกิจจานุเบกษา เผยแพร่ประการศคณะกรรมการนโยบาย การเงินการคลังของรัฐ ลงนามท้ายประกาศโดย พล.อ.ประยุทธ์ จันทร์โอชา นายกรัฐมนตรี ในฐานะประธานกรรมการนโยบายการเงินการคลังของรัฐ โดยมีสาระสำคัญ คือการปรับเพดานหนี้สาธารณะของประเทศ ต่อ GDP จากเดิมที่ให้ไม่เกิน ร้อยละ 60 เป็นร้อยละ 70 โดยมีรายละเอียดดังนี้ ข่าวเศรษฐกิจปรับเพดานหนี้สาธารณะหนี้สาธารณะวินัยการคลังติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/fBxJdcK65K8/95219,28_09_2021
