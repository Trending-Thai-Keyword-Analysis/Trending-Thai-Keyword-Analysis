title,summary,link,published
'จีน-รัสเซีย' ปฏิบัติการลาดตระเวนร่วมกันผ่าน 'ช่องแคบสึงารุ' ที่คั่น 'ญี่ปุ่น',"Submitted on Sun, 2021-10-24 13:30จีนและรัสเซียมีปฏิบัติการลาดตระเวนทางน้ำร่วมกันเป็นครั้งแรกในพื้นที่มหาสมุทรแปซิฟิกส่วนที่เป็นทะเลญี่ปุ่นและช่องแคบเชื่อมต่อสึงารุที่อยู่ระหว่างญี่ปุ่นแผ่นดินใหญ่กับพื้นที่เกาะฮอกไกโด โดยรัสเซียอ้างว่าพวกเขาทำไปเพื่อ ""ปกป้องสันติภาพและเสถียรภาพของภูมิภาคเอเชียแปซิฟิก"" และคุ้มครองผลประโยชน์ทางทะเลของพวกเขา เรือรบของรัสเซียและจีนมีการปฏิบัติการลาดตระเวนร่วมกันเป็นครั้งแรกในฝั่งตะวันตกของมหาสมุทรแปซิฟิก โดยที่รัฐมนตรีกระทรวงกลาโหมของรัสเซียออกแถลงการณ์ในเรื่องนี้เมื่อวันที่ 23 ต.ค. 2564 ระบุว่ารัสเซียและจีนทำการซ้อมรบในช่วงระหว่างวันที่ 17-23 ต.ค. ที่ผ่านมา โดยที่ก่อนหน้านี้พวกเขาทำการซ้อมรบร่วมกันที่ ""ทะเลญี่ปุ่น"" หรือที่เรียกในอีกชื่อหนึ่งว่า ""ทะเลตะวันออก"" ในช่วงต้นเดือน ต.ค. ที่ผ่านมา สื่อเอบีซีระบุว่าทางการรัสเซียและจีนมีความใกล้ชิดกันมากขึ้นทั้งทางด้านการทหารและการทูตในช่วงไม่กี่ปีที่ผ่านมาและเป็นช่วงเวลาเดียวกับที่ความสัมพันธ์ระหว่างพวกเขากับประเทศตะวันตกแย่ลง โดยที่ปฏิบัติการทางเรือในครั้งนี้ของทั้งสองประเทศได้รับการจับตามองอย่างใกล้ชิดจากญี่ปุ่น ทางการญี่ปุ่นระบุว่ามีเรือรบของจีนกับรัสเซีย 10 ลำแล่นผ่านช่องแคบสึงารุซึ่งเป็นช่องแคบที่คั่นระหว่างญี่ปุ่นแผ่นดินใหญ่ทางตอนกลางและญี่ปุ่นทางตอนเหนือที่เป็นจังหวัดฮอกไกโด อย่างไรก็ตามพื้นที่นี้ถูกระบุว่าเป็น ""น่านน้ำสากล"" รัฐมนตรีกระทรวงกลาโหมของรัสเซียยืนยันว่าพวกเขานำเรือแล่นผ่านช่องแคบที่คั่นระหว่างสองภูมิภาคของประเทศญี่ปุ่นจริงเป็นครั้งแรกโดยอ้างว่าเป็นส่วนหนึ่งของการลาดตระเวน นอกจากนี้ยังแถลงอีกว่าภารกิจของเรือลาดตระเวนของทั้งรัสเซียและจีนนี้เป็นไปเพื่อแสดงให้เห็นถึงธงของประเทศทั้งสอง และเป็นไปเพื่อ ""ดำรงไว้ซึ่งสันติภาพและเสถียรภาพของภูมิภาคเอเชียแปซิฟิก รวมถึงเพื่อคุ้มครองกลุ่มที่ดำเนินกิจกรรมเศรษฐกิจทางทะเลของทั้งสองประเทศ"" ในเดือน พ.ค. ที่ผ่านมา ประธานาธิบดีรัสเซีย วลาดิเมียร์ ปูติน เคยกล่าวไว้ในการประชุมกับผู้นำจีนสีจิ้นผิงว่าความสัมพันธ์ระหว่างจีนกับรัสเซีย ""ถึงจุดสูงสุดในประวัติศาสตร์"" สื่อต่างประเทศระบุว่่าผู้นำทั้งสองคนนี้ต่างก็มีความสัมพันธ์ที่แน่นแฟ้นส่วนหนึ่งมาจากการที่พวกเขาเป็นเผด็จการอำนาจนิยมที่กดขี่ปราบปรามฝ่ายตรงข้ามทางการเมืองเหมือนกัน การแถลงยืนยันเรื่องการปฏิบัติการร่วมกันระหว่างสองประเทศนี้ยังมีขึ้นหนึ่งวันหลังจากที่ประธานาธิบดีสหรัฐฯ โจ ไบเดน ประกาศว่าทางการสหรัฐฯ พร้อมจะเข้าคุ้มครองไต้หวันถ้าหากจีนจะรุกล้ำพื้นที่เพื่อครอบครองแล้วอ้างว่าเป็นพื้นที่ส่วนหนึ่งของประเทศตน ซึ่งเป็นอีกจุดหนึ่งที่สะท้อนความตึงเครียดของความขัดแย้งในภาคพื้นเอเชีย-แปซิฟิก ""พวกเรามีพันธกิจจะต้องทำเช่นนั้น"" ไบเดนกล่าวถึงการคุ้มครองไต้หวัน นอกจากนี้ยังบอกให้มั่นใจได้ว่าพวกเขามี ""กองทัพที่ทรงพลังมากที่สุดในประวัติศาสตร์โลก"" จีนเคยขู่ว่าพวกเขาจะใช้กำลังเข้ายึดครองไต้หวันมาเป็นของตัวเองถ้าจำเป็น ขณะที่ไต้หวันยืนกรานว่าพวกเขาเป็นประเทศเอกราชและจะปกป้องเสรีภาพและประชาธิปไตยของตนเอง รัฐมนตรีกระทรวงกลาโหมของไต้หวันชิวกั๋วเจิ้งกล่าวว่าความตึงเครียดทางการทหารระหว่างไต้หวันกับจีนอยู่ในจุดที่แย่ที่สุดในประวัติศาสตร์มากกว่า 40 ปีที่ผ่านมาและเป็นไปได้ที่จีนอาจจะมีสมรรถภาพมากพอที่จะบุกรุกอย่างเต็มรูปแบบได้ภายในปี 2568 เรียบเรียงจากRussian, Chinese warships hold first joint patrols in Pacific Ocean for 'maintaining of peace and stability', ABC News, 23-10-2021President Joe Biden says United States would come to Taiwan's defence if needed, ABC News, 22-10-2021 ข่าวต่างประเทศเอเชีย-แปซิฟิกจีนรัสเซียญี่ปุ่นสหรัฐอเมริกาไต้หวันติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/U60ExBnHeP0/95606,2021_10_24
สวนดุสิตโพลระบุคนอยากให้รัฐเร่งคุมราคาสินค้า-ค่าครองชีพ,"Submitted on Sun, 2021-10-24 13:45สวนดุสิตโพลเผยผลสำรวจความคิดเห็นของประชาชนจำนวน 1,309 คน 75.25% ระบุว่านอกจากมาตรการต่างๆ ที่ดำเนินการไปแล้วรัฐบาลควรควบคุมราคาสินค้าและค่าครองชีพ 24 ต.ค. 2564 สวนดุสิตโพล มหาวิทยาลัยสวนดุสิต เปิดเผยผลสำรวจความคิดเห็นของประชาชนจำนวน 1,309 คน จากทั่วประเทศ ที่ใช้และเคยใช้ ""มาตรการช่วยเหลือของรัฐในช่วงโควิด-19"" สรุปผลได้ดังนี้ 1. ในช่วงครึ่งปีหลัง (2564) ประชาชนได้เข้าร่วมมาตรการ/โครงการของภาครัฐใดบ้าง อันดับ 1 ร้อยละ 78.61 ระบุ มาตรการคนละครึ่งเฟส 3 (ก.ค. - ธ.ค. 64)อันดับ 2 ร้อยละ 34.76 ระบุ มาตรการลดค่าไฟฟ้า น้ำประปาอันดับ 3 ร้อยละ 29.79 ระบุ มาตรการช่วยผู้ปกครอง 2,000 บาทอันดับ 4 ร้อยละ 25.82 ระบุ มาตรการเยียวยาผู้ประกันตน ม.33/ม.39/ม.40 ในพื้นที่จังหวัดสีแดงเข้มอันดับ 5 ร้อยละ 22.46 ระบุ มาตรการลดค่าเทอม นักเรียน/นักศึกษา 2. ประชาชนคิดว่ามาตรการใด/โครงการต่างๆ ของภาครัฐ ช่วยลดภาระเรื่องค่าใช้จ่ายได้หรือไม่ ร้อยละ 62.10 ระบุ ช่วยได้บ้างร้อยละ 31.39 ระบุ ช่วยได้มากร้อยละ 6.51 ระบุ ไม่ช่วยเลย 3. เปรียบเทียบก่อนกับหลังมีมาตรการ/โครงการช่วยเหลือต่างๆ ของภาครัฐ การใช้จ่ายของประชาชนต่อเดือนเป็นอย่างไร ร้อยละ 43.45 ระบุ ใช้จ่ายเท่าเดิมร้อยละ 36.70 ระบุ ใช้จ่ายลดลงร้อยละ 19.85 ระบุ ใช้จ่ายเพิ่มขึ้น 4. โดยภาพรวมประชาชนพึงพอใจมาตรการช่วยเหลือของภาครัฐมากน้อยเพียงใด ร้อยละ 49.81 ระบุ ค่อนข้างพึงพอใจร้อยละ 22.84 ระบุ พึงพอใจมากร้อยละ 18.77 ระบุ ไม่ค่อยพึงพอใจร้อยละ 8.58 ระบุ เฉยๆ 5. ""5 อันดับมาตรการ/โครงการ"" ของภาครัฐที่ประชาชนพึงพอใจ อันดับ 1 ร้อยละ 78.66 ระบุ มาตรการคนละครึ่งเฟส 3 (ก.ค. - ธ.ค. 64)อันดับ 2 ร้อยละ 76.70 ระบุ มาตรการลดค่าไฟฟ้า น้ำประปาอันดับ 3 ร้อยละ 74.85 ระบุ มาตรการช่วยผู้ปกครอง 2,000 บาทอันดับ 4 ร้อยละ 73.73 ระบุ มาตรการลดค่าเทอมนักเรียน/นักศึกษาอันดับ 5 ร้อยละ 71.74 ระบุ มาตรการเยียวยาผู้ประกันตน ม.33/ม.39/ม.40 ในพื้นที่จังหวัดสีแดงเข้ม 6. นอกจากมาตรการต่างๆ ที่ดำเนินการไปแล้ว ประชาชนคิดว่ารัฐบาลควรมีมาตรการเร่งด่วนใดอีกบ้าง อันดับ 1 ร้อยละ 75.25 ระบุ ควบคุมราคาสินค้าและค่าครองชีพอันดับ 2 ร้อยละ 70.61 ระบุ ลดค่าน้ำ ค่าไฟ ค่าน้ำมันอันดับ 3 ร้อยละ 58.16 ระบุ หาแนวทางแก้ปัญหาหนี้สินอันดับ 4 ร้อยละ 54.52 ระบุ จ่ายเงินเยียวยาทุกครัวเรือนอย่างเท่าเทียมอันดับ 5 ร้อยละ 51.20 ระบุ พักชำระหนี้ นางสาวพรพรรณ บัวทอง นักวิจัย สวนดุสิตโพล มหาวิทยาลัยสวนดุสิต ระบุว่าสวนดุสิตโพล มหาวิทยาลัยสวนดุสิต สำรวจความคิดเห็นของประชาชนต่อกรณี มาตรการช่วยเหลือของรัฐในช่วง โควิด-19 กลุ่มตัวอย่าง 1,309 คน สำรวจระหว่างวันที่ 18-21 ตุลาคม 2564 พบว่า ในช่วงครึ่งปีหลัง 2564 ประชาชนได้เข้าร่วมมาตรการคนละครึ่งเฟส 3 มากที่สุด ร้อยละ 78.61 รองลงมาคือมาตรการลดค่าน้ำค่าไฟ ร้อยละ 34.76 มองว่า มาตรการต่าง ๆ ช่วยลดภาระค่าใช้จ่ายได้บ้าง ร้อยละ 62.10 เมื่อเปรียบเทียบก่อนและหลังมีมาตรการก็ยังใช้จ่ายรายเดือนเท่าเดิม ร้อยละ 43.45 โดยภาพรวมประชาชนค่อนข้างพึงพอใจมาตรการช่วยเหลือของภาครัฐ ร้อยละ 49.81 โดยพึงพอใจมาตรการคนละครึ่งเฟส 3 มากที่สุด ร้อยละ 78.66 และนอกจากมาตรการต่าง ๆ ที่ดำเนินการไปแล้วประชาชนคิดว่ารัฐบาลควรมีมาตรการเร่งด่วน คือ ควบคุมราคาสินค้าและค่าครองชีพ ร้อยละ 75.25 ลดค่าน้ำ ค่าไฟ ค่าน้ำมัน ร้อยละ 70.61 จากผลการสำรวจจะเห็นได้ว่าประชาชนเทใจให้มาตรการ “คนละครึ่ง” เพราะอย่างน้อยก็เป็นเงินที่เข้ากระเป๋าโดยตรงเมื่อเปรียบเทียบกับมาตรการอื่น ๆ ถึงจะไม่ได้ช่วยกระตุ้นการใช้จ่ายมากนัก แต่ก็ช่วยประคับประคองให้มีระดับการบริโภคเท่าเดิม เพราะสถานการณ์โควิด-19 ที่ไม่แน่นอนทำให้ประชาชนต้องวางแผนการใช้เงินอย่างรัดกุม มาตรการต่าง ๆ ที่ออกมาจึงนับว่าเป็นการเยียวยาประชาชนในช่วงครึ่งปีหลังนี้ได้อยู่บ้าง ข่าวเศรษฐกิจสังคมคุณภาพชีวิตโพลสวนดุสิตโพลมาตรการช่วยเหลือของรัฐCOVID-19ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/vQvm5HWushY/95607,2021_10_24
สปสช.เผย 10 อันดับ 'หน่วยบริการให้บริการกรณีโควิด-19 สูงสุด',"Submitted on Sun, 2021-10-24 13:55สปสช.เผย 10 อันดับ 'หน่วยบริการให้บริการกรณีโควิด-19 สูงสุด' ร่วมดูแล รักษาพยาบาลประชาชนช่วงสถานการณ์วิกฤตโควิด-19 พร้อมย้ำค่าบริการค้างจ่าย อยู่ระหว่างเสนอของบ พ.ร.ก.กู้เงินฯ เพิ่มแล้ว 24 ต.ค. 2564 นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) กล่าวว่า ในช่วงสถานการณ์การแพร่ระบาดของโรคโควิด-19 สปสช.ได้รับมอบภารกิจสำคัญจากรัฐบาล คือการเตรียมพร้อมงบประมาณและจัดสรรเงินเพื่อดูแลประชาชนให้เข้าถึงบริการสาธารณสุขที่เกี่ยวข้องกับโรคโควิด-19 ทั้งการบริการคัดกรอง การป้องกัน และการรักษาพยาบาล ซึ่งในปีงบประมาณ 2564 สปสช. รับจัดสรรงบประมาณเพิ่มเติมจาก พ.ร.ก.กู้เงิน โควิด-19 จำนวน 4 รอบ รวมเป็นเงินทั้งสิ้น 30,348.35 ล้านบาท ทั้งนี้ด้วยสถานการณ์โรคโควิด-19 ที่แพร่กระจายเป็นวงกว้าง ทำให้มีผู้ติดเชื้อและผู้ป่วยโควิด-19 เพิ่มสูงขึ้นอย่างรวดเร็วจนส่งผลต่อการเข้าถึงบริการ โดยในช่วงเวลาดังกล่าวหน่วยบริการหลายแห่ง ทั้งภาครัฐและเอกชน โดยเฉพาะในพื้นที่แพร่ระบาดต่างเร่งระดมความร่วมมือ ทำให้ผู้ติดเชื้อและผู้ป่วยโควิด-19 นับล้านราย ได้รับการดูแลและรักษาพยาบาล โดยในปีงบประมาณ 2564 มีหน่วยบริการที่ร่วมให้บริการกรณีโควิด-19 ที่มียอดการเบิกจ่ายค่าบริการกรณีโควิด-19 สูดสุด 10 อันดับแรก ดังนี้ 1. รพ.มหาราชนครราชสีมา รวมเป็นจำนวนเงิน 910,267,725 บาท 2. รพ.สมุทรปราการ 807,853,029 บาท 3. สถาบันป้องกันควบคุมโรคเขตเมือง 791,352,806 บาท 4. รพ.ชลบุรี 746,895,589 บาท 5. รพ.สมุทรสาคร 583,629,286 บาท 6. รพ.เกษมราษฎร์อินเตอร์เนชั่นแนล รัตนาธิเบศร์ 547,431,303 บาท 7. สำนักงานป้องกันควบคุมโรคที่ 4 จังหวัดสระบุรี 544,371,936 บาท 8. รพ. เวิลด์ เมดิคอล เซ็นเตอร์ 540,798,934 บาท 9. รพ. มงกุฏวัฒนะ 501,915,299 บาท และ 10. รพ.จุฬาลงกรณ์สภากาชาดไทย 492,655,396 บาท เมื่อแยกข้อมูลประเภทบริการ หน่วยบริการที่ให้บริการคัดกรองเชื้อโควิด-19 ที่มียอดเบิกจ่ายสูงสุด 10 อันดับแรก ดังนี้ 1. สถาบันป้องกันควบคุมโรคเขตเมือง 789,512,006 บาท 2. สำนักงานป้องกันควบคุมโรคที่ 4 จังหวัดสระบุรี 544,247,036 บาท 3. รพ.สมุทรปราการ 478,422,661 บาท 4. รพ.มหาราชนครราชสีมา 403,434,481 บาท 5. รพ.ชลบุรี 379,960,074 บาท 6. รพ.ระยอง 348,046,220 บาท 7. คลินิกเทคนิคการแพทย์วิประกษิต 338,696,820 บาท 8. รพ.บางละมุง 329,408,592 บาท 9. สถาบันวิจัยวิทยาศาสตร์สาธารณสุข 316,493,985 บาท และ 10. รพ.เกษมราษฎร์อินเตอร์เนชั่นแนล รัตนาธิเบศร์ 316,159,220 บาท หน่วยบริการที่ให้บริการรักษาพยาบาลผู้ติดเชื้อและผู้ป่วยโควิด-19 ที่มียอดเบิกจ่ายสูงสุด 10 อันดับแรก ดังนี้ 1. รพ.มหาราชนครราชสีมา 494,608,364.49 บาท 2. รพ.ชลบุรี 354,748,172 บาท 3. รพ.มงกุฏวัฒนะ 354,018,099 บาท 4. รพ.สมุทรปราการ 317,229,169 บาท 5. รพ.จุฬาลงกรณ์สภากาชาดไทย 315,761,431 บาท 6. รพ.สมุทรสาคร 315,106,772 บาท 7. รพ.เลิดสิน 262,654,973 บาท 8. รพ.พระนั่งเกล้า 230,003,949 บาท 9. รพ.ปัตตานี 223,189,459 บาท และ 10. รพ.สวรรค์ประชารักษ์ 211,038,071 บาท หน่วยบริการที่ดูแลผู้ติดเชื้อโควิด-19 ที่บ้าน (Home Isolation : HI) ที่มียอดการเบิกจ่ายสูงสุด 10 อันดับแรก ดังนี้ 1.พริบตาแทนเจอรีนสหคลินิก 19,450,800 บาท 2.สถานีกาชาดที่ 11 วิเศษนิยม 19,306,400 บาท 3. รพ.กระทุ่มแบน 11,751,420 บาท 4. รพ.นครปฐม 10,963,730 บาท 5. รพ.ท่าสองยาง 8,145,710 บาท 6. รพ.บางละมุง 7,083,830 บาท 7. รพ.ศิริราช 7,031,780 บาท 8. รพ.ราชพิพัฒน์ 6,768,568 บาท 9.รพ.บ้านโป่ง 6,559,347 บาท และ 10. รพ.สิชล 6,327,000 บาท หน่วยบริการที่ให้บริการวิกฤตฉุกเฉินกรณีโรคโควิด-19 ที่มียอดการเบิกจ่ายสูงสุด 10 อันดับแรก ดังนี้ 1. รพ.ธนบุรี บำรุงเมือง 459,154,251 บาท 2. รพ.ปิยะเวท 331,784,171 บาท 3. รพ.เวิลด์ เมดิคอล เซ็นเตอร์ 287,014,673 บาท 4. รพ.วิภาราม 262,079,633 บาท 5. รพ.เกษมราษฎร์อินเตอร์เนชั่นแนล รัตนาธิเบศร์ 230,569,923 บาท 6. รพ.จุฬารัตน์ 3 อินเตอร์ 204,782,237 บาท 7. รพ.วิภาวดี 193,972,990 บาท 8.รพ.จุฬารัตน์9 จำนวน 159,701,790 บาท 9. รพ.เกษมราษฎร์ประชาชื่น 159,222,223 บาท และ 10. รพ.เกษมราษฎร์ บางแค 143,877,606 บาท นอกจากนี้ยังมีหน่วยบริการที่ร่วมให้บริการฉีดวัคซีนโควิด-19 ตามนโยบายรัฐบาล ที่มียอดการเบิกจ่ายสูงสุด 10 อันดับแรก ดังนี้ 1.สถาบันโรคผิวหนัง 58,790,280 บาท 2. รพ.ปิยะเวท 25,253,200 บาท 3. สำนักอนามัยกรุงเทพมหานคร 23,812,880 บาท 4. รพ.แพทย์รังสิต 20,299,920 บาท 5. รพ.บุรีรัมย์ 20,293,440 บาท 6. รพ.จุฬารัตน์ 3 อินเตอร์ 18,919,880 บาท 7. รพ.จุฬา 18,173,280 บาท 8. รพ.สมุทรสาคร 12,620,800 บาท 9. รพ.บางปะกอก 8 จำนวน 12,206,280 บาท และ 10. รพ.รามาธิบดี 11,895,440 บาท นพ.จเด็จ กล่าวว่า จากการติดชื้อโควิด-19 ที่แพร่กระจาย ส่งผลให้จำนวนผู้ป่วยโควิด-19 เพิ่มมากขึ้น รวมถึงค่าใช้จ่ายดูแลและรักษาพยาบาลที่สูงขึ้นตาม ทำให้ปีงบประมาณ 2564 มียอดการเบิกจ่ายค่าบริการกรณีโควิด-19 สูงถึงจำนวน 50,180.41 ล้านบาท ซึ่งเกินจากงบประมาณที่จัดเตรียมรองรับถึงจำนวน 20,829.23 ล้านบาท ขณะนี้ สปสช. อยู่ระหว่างของบประมาณเพิ่มเติมภายใต้ พ.ร.ก.กู้เงินฯ เพื่อนำมาจ่ายชดเชยค่าบริการที่ยังคงค้างแล้ว ทั้งนี้ สปสช. ต้องขอขอบคุณทุกหน่วยบริการที่ได้รวมกันดูแลประชาชนในช่วงสถานการณ์วิกฤตโควิด-19 ที่ผ่านมา จนทำให้ประเทศไทยเดินหน้าต่อไปได้ ทั้งนี้ สปสช.ได้นำข้อมูลรายรับค่าบริการโรคโควิด-19 ในระบบหลักประกันสุขภาพแห่งชาติ ปีงบประมาณ 2564 ที่แต่ละหน่วยบริการได้รับ ทั้งคัดกรอง, รักษา, ฉีดวัคซีน, การดูแลผู้ติดเชื้อโควิดที่บ้านและที่ชุมชน (HI-CI) และ UCEP หรือเจ็บป่วยฉุกเฉินวิกฤติเฉพาะสิทธิ UC หรือสิทธิบัตรทอง เผยแพร่ทางเว็บไซต์ สปสช.แล้ว สามารถเข้าดูได้ที่ www.nhso.go.th ข่าวสังคมคุณภาพชีวิตสปสช.COVID-19สุขภาพติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/3T2WBSsX3Io/95608,2021_10_24
ดัชนีความทุกข์ยากของไทยมีแนวโน้มเพิ่มขึ้น แต่ยังอยู่ในระดับที่ดีกว่าหลายประเทศ,"Submitted on Sun, 2021-10-24 15:07อดีตกรรมการธนาคารแห่งประเทศไทยชี้อัตราเงินเฟ้อสูงทั่วโลกและไทยจะยาวนานกว่าที่คาด ดัชนีความทุกข์ยากของไทยมีแนวโน้มเพิ่มขึ้นแต่ยังอยู่ในระดับที่ดีมากกว่าหลายประเทศทั่วโลก โดยประเทศเวเนซูเอลาและหลายประเทศในแอฟริกามีดัชนีความทุกข์ยากสูงสุดในโลก 24 ต.ค. 2564 รศ.ดร.อนุสรณ์ ธรรมใจ อดีตกรรมการธนาคารแห่งประเทศไทยและอดีตคณบดีคณะเศรษฐศาสตร์ ม.รังสิต เปิดเผยว่าทิศทางอัตราเงินเฟ้อทั่วโลกปรับตัวเพิ่มขึ้นและมีความเสี่ยงที่จะมีแนวโน้มสูงเป็นเวลานานหากเศรษฐกิจใดไม่มีสัญญาณของการกระเตื้องขึ้นของเศรษฐกิจเลยจะเผชิญสภาวะ Stagflation ทันที คือเงินเฟ้อสูง เศรษฐกิจชะงักงันชะลอตัว ว่างงานสูง ภาวะ Stagflation เป็นสภาพที่แก้ไขยากเพราะหากใช้นโยบายการเงินการคลังผ่อนคลายมากเพื่อแก้ปัญหาเศรษฐกิจชะลอตัว ว่างงานสูง ก็จะสร้างแรงกดดันเงินเฟ้อได้ คาดการณ์ประเทศไทยจะไม่เจอกับภาวะดังกล่าวหรือหากจะเจอก็จะเป็นปรากฎการณ์ชั่วคราว แม้นตนมองว่าดัชนีความทุกข์ยากทางเศรษฐกิจ (Misery Index) จะเพิ่มขึ้นก็ตามแต่ไม่สูงมากในไทย ไทยเคยมีอัตราความทุกข์ยากทางเศรษฐกิจต่ำที่สุดในโลกหลายปีต่อเนื่องจากอัตราเงินเฟ้อต่ำและอัตราการว่างงานต่ำ ใน ช่วง พ.ศ. 2543-2562 ดัชนีทุกข์ยากคำนวณจากการนำอัตราเงินเฟ้อมาบวกกับอัตราการว่างงาน ดัชนีพัฒนาขึ้นมาโดย ดร. Art Okun นักเศรษฐศาสตร์ชาวสหรัฐอเมริกา การที่ราคาน้ำมันในตลาดโลกปรับตัวสูงขึ้นอย่างรวดเร็วโดยล่าสุด ราคาน้ำมันในตลาดโลกทะลุระดับ 85 ดอลลาร์ต่อบาร์เรลไปแล้ว โดยกลุ่มประเทศละตินอเมริกาโดยเฉพาะประเทศเวเนซูเอลาและหลายประเทศในแอฟริกา ยุโรปตะวันออก ดัชนีความทุกข์ยากอาจเพิ่มสูงขึ้นอย่างรุนแรง โดยประเทศเวเนซูเอลานั้นดัชนีความทุกข์ยากทางเศรษฐกิจเคยสูงทะลุระดับ 490 จุดมาต่อเนื่องหลายปีและเกิดอัตราเงินเฟ้อพุ่งสูงรุนแรง (Hyperinflation) กรณีของไทยนั้น สถานการณ์ดีกว่าหลายประเทศ แม้นดัชนีทุกข์ยากเพิ่มขึ้นแน่ และอาจสูงกว่าระดับ 4 แต่ไม่สูงมากเมื่อเทียบกับหลายประเทศ ไทยไม่ควรปล่อยให้อัตราเงินเฟ้อสูงกว่า 3% และอัตราการว่างงานสูงกว่า 2% หากปล่อยให้อัตราการว่างงานเพิ่มสูงขึ้น 1% จะทำให้อัตราการขยายตัวของจีดีพีต่ำกว่าผลผลิตระดับศักยภาพหรือศักยภาพการผลิตสูงสุดที่ประเทศสามารถผลิตได้ โดยมีการใช้ทรัพยากรและปัจจัยการผลิตอย่างเต็มประสิทธิภาพ และไม่ก่อให้เกิดแรงกดดันด้านเงินเฟ้อ รศ.ดร.อนุสรณ์ กล่าวสนับสนุนการผ่อนคลายมาตรการสินเชื่ออสังหาริมทรัพย์ของแบงก์ชาติ คาดกระตุ้นในเกิดธุรกรรมซื้อขาย การจ้างงานและการลงทุนเพิ่มขึ้นในช่วงหนึ่งปีข้างหน้า การประกาศมาตรการผ่อนคลายมาตรการ LTV ชั่วคราวจะช่วยกระตุ้นเศรษฐกิจในช่วงปลายปีนี้และต่อเนื่องไปถึงปีหน้า คาดว่าธุรกิจวัสดุก่อสร้าง ภาคก่อสร้างและธุรกิจอุตสาหกรรมก่อสร้าง รวมทั้งโรงแรมและรีสอร์ทในแหล่งท่องเที่ยวสำคัญที่มีปัญหาสภาพคล่องและเจ้าของเดิมไม่สามารถดำเนินการธุรกิจต่อได้ จะถูกเปลี่ยนมือเป็นผู้ลงทุนรายใหม่ได้ง่ายขึ้น หากพิจารณารายละเอียดของมาตรการแบงก์ชาติ พบว่าการกำหนดให้เพดานอัตราส่วนเงินให้สินเชื่อต่อมูลค่าหลักประกัน (LTV ratio) เป็นร้อยละ 100 สำหรับสินเชื่อเพื่อที่อยู่อาศัย จะสามารถกระตุ้นในเกิดธุรกรรมซื้อขายเพิ่มขึ้นเป็นประโยชน์ทั้งประชาชนผู้ซื้ออสังหาริมทรัพย์ ธุรกิจอสังหาริมทรัพย์ ธุรกิจสินเชื่ออสังหาริมทรัพย์ของสถาบันการเงินต่าง ๆ นอกจากนี้ธุรกิจตกแต่งบ้านและเฟอร์นิเจอร์จะได้รับผลบวกอีกด้วย โดยคาดว่าจะทำให้เม็ดเงินเข้าสู่ระบบประมาณร้อยละ 9.8 ของจีดีพี ทำให้เกิดการจ้างงาน 2.8 ล้านตามการคาดการณ์ของแบงก์ชาติ ซึ่งตนมองว่าหากตัวทวีคูณทางเศรษฐกิจทำงานได้ดีจากความเชื่อมั่นจากการเปิดประเทศพร้อมกับการเปิดช่องให้นักลงทุนต่างชาติลงทุนในอสังหาริมทรัพย์ได้มากขึ้นจะทำให้ผลบวกอาจดีกว่าที่แบงก์ชาติคาดการณ์ไว้ ส่วนการผ่อนคลายชั่วคราวเป็นระยะหนึ่งปีนั้น อาจสั้นเกินไป ควรผ่อนคลายอย่างน้อย 2-3 ปี เพราะไม่เชื่อว่าจะมีสัญญาณฟองสบู่ใดๆในธุรกิจอสังหาริมทรัพย์ในระยะ 2-3 ปีข้างหน้านี้ และไม่มีสัญญาณหนี้เสียเพิ่มขึ้นอย่างรุนแรงเนื่องจากสถาบันการเงินส่วนใหญ่ล้วนมีมาตรการปล่อยสินเชื่อที่ค่อนข้างรัดกุมอยู่แล้ว รศ.ดร.อนุสรณ์ กล่าวทิ้งท้ายคาดเศรษฐกิจสองเดือนสุดท้ายกระเตื้องขึ้นชัดเจนจากการเปิดประเทศ เงินจะสะพัดมากขึ้น ไม่มีความจำเป็นใด ๆ ในขณะนี้ในการชดเชยเกินพอดีจากการปรับตัวสูงขึ้นจากราคาน้ำมัน ไม่ว่าจะกู้เงินก่อหนี้สาธารณะเพิ่มมาชดเชยราคาน้ำมันผ่านกองทุนน้ำมันหรือลดภาษีสรรพสามิตเพราะจะก่อให้เกิดปัญหาฐานะทางการคลังในระยะปานกลางและระยะยาว รวมทั้งไม่ส่งเสริมให้เกิดการปรับตัวของระบบเศรษฐกิจในการลดใช้พลังงาน ลดการปล่อยมลพิษลดภาวะโลกร้อน คาดเงินทุนต่างชาติไหลเข้าตลาดการเงินไทยจากเงินบาทอ่อนค่า การเปิดประเทศ ผลประกอบการบริษัทจดทะเบียนกระเตื้องขึ้น และการคาดการณ์ต่ออนาคตทางเศรษฐกิจดีขึ้น การปรับลดมาตรการ QE ไม่มีผลต่อตลาดหุ้นในอาเซียนมากนัก คาดการณ์ว่าดัชนีตลาดหุ้นมีโอกาสทดสอบระดับ 1,680 จุดในช่วงปลายปีนี้ได้ คาดกลุ่มธุรกิจพลังงาน กลุ่มธุรกิจสถาบันการเงินขนาดใหญ่ กลุ่มธุรกิจโรงพยาบาล กลุ่มอสังหาริมทรัพย์และท่องเที่ยว จะเป็นตัวนำตลาด และมีการฟื้นตัวของหุ้นกลุ่มธุรกิจค้าปลีก ธุรกิจโรงแรม กลุ่มโลจิสติกส์การเดินทาง กิจการสายการบิน เป็นต้น แนะนำให้ทยอยเทขายทำกำไรกลุ่มพลังงานหากราคาน้ำมันทะลุระดับ 90 ดอลลาร์ต่อบาร์เรล ส่วนกลุ่มสถาบันการเงินให้เลือกลงทุนในหุ้นที่มี Valuation ที่น่าสนใจ ราคาไม่แพงเกินไป ""การเปิดประเทศแม้นเป็นผลบวกอย่างมากต่อเศรษฐกิจ การสร้างรายได้และการจ้างาน ขอเตือนว่าทุกคนต้องร่วมมือกันและตระหนักว่าต้องดำเนินชีวิตตามหลักการสาธารณสุขอย่างเคร่งครัด ให้ระวังติดเชื้อพุ่งขึ้นจากบางกิจกรรมโดยเฉพาะกิจกรรมผิดกฎหมายที่มีเจ้าหน้าที่ของรัฐมีผลประโยชน์เกี่ยวพันหรือมีการติดสินบนเจ้าหน้าที่ของรัฐ และหากมีการแพร่ระบาดอีกในบ่อนการพนันหรือสถานบันเทิง หรือแรงงานต่างด้าวลักลอบเข้าเมืองผิดฎหมาย จะนำไปสู่ความจำเป็นต้องกลับมาล็อกดาวน์และปิดประเทศอีกในระลอกสี่ จะเกิดวิกฤตซ้ำซ้อน ประชาชนระดับฐานราก กิจการขนาดย่อมและขนาดเล็กจะไม่สามารถรองรับการล็อกดาวน์และปิดประเทศได้ การมีมาตรการควบคุมโรคระบาดที่มีประสิทธิภาพและประสิทธิผลเมื่อมีสัญญาณของการเพิ่มขึ้นของการติดเชื้อในบางพื้นที่หรือบางกิจกรรมหลังเปิดประเทศจะเป็นหลักประกันว่า เศรษฐกิจจะสามารถกลับมาดำเนินได้ตามปรกติหรือไม่ท่ามกลางการระบาดของโควิดที่ยังดำเนินต่อไป"" รศ.ดร.อนุสรณ์ ระบุ ข่าวเศรษฐกิจสังคมคุณภาพชีวิตดัชนีความทุกข์ยากทางเศรษฐกิจMisery Indexอนุสรณ์ ธรรมใจติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/NOi-7ZTgaRU/95609,2021_10_24
ร่วมรับฟัง ‘เสียง’ ของผู้คนชายแดนภาคใต้ 17 ปีที่ผ่านมา #คนที่สามจังหวัดเป็นยังไงบ้าง,"Submitted on Sun, 2021-10-24 16:06'ศูนย์ความร่วมมือทรัพยากรสันติภาพ' เชิญชวนทุกคนในสังคมไทย ร่วมทำความเข้าใจสิ่งที่เกิดขึ้นในพื้นที่สามจังหวัดชายแดนภาคใต้ให้มากขึ้น ในแคมเปญ #คนที่สามจังหวัดเป็นยังไงบ้าง ผ่านเว็บไซต์ howareyoupatani.com 24 ต.ค. 2564 ศูนย์ความร่วมมือทรัพยากรสันติภาพ (Peace Resource Collaborative – PRC) รายงานว่าปัญหาความขัดแย้งในพื้นที่สามจังหวัดชายแดนภาคใต้ก่อตัวขึ้นมาอย่างยาวนาน หากนับเวลาที่รัฐไทยเริ่มใช้กฎหมายด้านความมั่นคงกับผู้คนในพื้นที่ เราอาจนับได้ตั้งแต่เดือน ม.ค. 2547 ที่มีการประกาศใช้กฎอัยการศึกเพื่อควบคุมสถานการณ์ ก่อนจะยกเลิกการใช้ และปรับมาเป็นพระราชกำหนดการบริหารราชการในสถานการณ์ฉุกเฉิน หรือ พ.ร.ก. ฉุกเฉินฯ ในเดือน ก.ค. 2548 ที่ถูกขยายการใช้งานมาตลอดจนถึงปัจจุบัน กว่า 17 ปีแล้วที่คนในพื้นที่ถูกบังคับให้ใช้ชีวิตอยู่กับความ ‘ผิดปกติ’ ที่ถูกทำให้กลายเป็นความ ‘ปกติ’ และข่าวสารความรุนแรงที่เกิดขึ้นในพื้นที่ การบังคับใช้กฎหมายที่อาจมองได้ว่าเป็นการละเมิดสิทธิ การต่ออายุกฎหมาย ฯลฯ กลายเป็นเพียงหัวข้อข่าวเล็กๆ ในหน้าหนังสือพิมพ์ อย่างไรก็ตาม ความเคยชินเหล่านี้ ไม่ได้หมายความว่าคนนอกพื้นที่ จะเข้าใจ หรือรับรู้ในสิ่งที่เกิดขึ้นกับพวกเขาเสมอไป วันที่ 25 ต.ค. 2564 นี้ เป็นวันครบรอบ 17 ปีของเหตุการณ์สลายการชุมนุมในอำเภอตากใบ จังหวัดนราธิวาส ที่สร้างความสูญเสียในชีวิตของผู้คนในพื้นที่ และเป็นเป็นหนึ่งในเหตุการณ์ที่สร้างแรงกระเพื่อมให้กับสิ่งที่เกิดขึ้นในพื้นที่สามจังหวัดฯ ศูนย์ความร่วมมือทรัพยากรสันติภาพ ขอเชิญชวนทุกคนมาทำความเข้าใจสิ่งที่เกิดขึ้นในพื้นที่ตลอด 17 ปีที่ผ่านมา ผ่านการรับ ‘ฟัง’ ‘เสียง’ ของผู้คนทั้ง 10 ที่ถูกนำมาบอกเล่าด้วยน้ำเสียงจริงๆ ที่เจือด้วยความรู้สึกจริงของพวกเขา รับฟัง และทำความเข้าใจสิ่งที่เกิดขึ้นกับคนในพื้นที่ ว่า 17 ปีที่ผ่านมา #คนที่สามจังหวัดเป็นยังไงบ้าง ด้วยกัน ทาง https://howareyoupatani.com ได้ตั้งแต่วันนี้เป็นต้นไป และพูดคุยร่วมกันว่าหลังจากนี้ เราจะร่วมกันหาทางออกด้วยสันติภาพอย่างไร ผ่านแฮชแท็กได้ทั้งทาง Facebook และ Twitter พร้อมร่วมวงสนทนาจาก กลุ่มพลังคลับ และ PRC พร้อมแขกรับเชิญพิเศษ พรเพ็ญ คงขจรเกียรติ นักสิทธิมนุษยชน และผู้อำนวยการมูลนิธิผสานวัฒนธรรม และ พรรณิการ์ วานิช กรรมการบริหารคณะก้าวหน้า เวลา 20.00 น. ของวันที่ 25 ต.ค. 2564 นี้ ทาง Twitter Spaces (https://twitter.com/thaiunityclub) และ 26 ต.ค. นี้ ทาง Clubhouse (https://www.clubhouse.com/event/xerqgNyG) เกี่ยวกับองค์กร ศูนย์ความร่วมมือทรัพยากรสันติภาพ (Peace Resource Collaborative – PRC) ตั้งขึ้นในปี 2557 (2014) จากการริเริ่มของ 8 สถาบันวิชาการด้านสันติภาพจากทั้งในและต่างประเทศ คือ 1) มูลนิธิเบิร์คฮอฟ 2) ศูนย์ข่าวสารสันติภาพ มหาวิทยาลัยธรรมศาสตร์ 3) ศูนย์ศึกษาสันติภาพและความขัดแย้ง จุฬาลงกรณ์มหาวิทยาลัย 4) สถาบันสิทธิมนุษยชนและสันติศึกษา มหาวิทยาลัยมหิดล 5) สำนักสันติวิธีและธรรมาภิบาล สถาบันพระปกเกล้า 6) สถาบันสันติศึกษา มหาวิทยาลัยสงขลานครินทร์ วิทยาเขตหาดใหญ่ 7) ศูนย์เฝ้าระวังสถานการณ์ภาคใต้ และ 8) สถานวิจัยความขัดแย้งและความหลากหลายทางวัฒนธรรมภาคใต้ มหาวิทยาลัยสงขลานครินทร์ วิทยาเขตปัตตานี จุดเริ่มต้นของการก่อตั้งศูนย์ฯมาจากการทำงานโครงการ “พื้นที่กลางสร้างสันติภาพจากคนใน” (Insider Peacebuilder’s Platform – IPP) ร่วมกันของ 8 สถาบันข้างต้นตั้งแต่ปี 2554 (2011) ซึ่งมีแก่นความคิดหลักว่า การพยายามสร้างสันติภาพท่ามกลางความขัดแย้งที่รุนแรงนั้น จำเป็นต้องมีหลายฝ่ายเข้ามาเกี่ยวข้อง โดยต่างก็มีมุมมอง ความคิดความเชื่อ ความรู้สึก และความต้องการที่จะจัดการกับความขัดแย้งนั้นๆ แตกต่างกันไปตามภูมิหลังและประสบการณ์ของแต่ละคน ซึ่งอาจส่งผลให้ความพยายามสร้างสันติภาพดังกล่าว ต้องเผชิญกับความยากลำบากมากขึ้น ด้วยเหตุนี้ เป้าหมายของโครงการจึงต้องการสร้างพื้นที่กลางให้กลุ่มคนที่มีความหลากหลายทั้งทางชาติพันธุ์วัฒนธรรมและความเห็นทางการเมืองเหล่านั้น ได้มีโอกาสมาเรียนรู้และแลกเปลี่ยนข้อมูล ตลอดจนประสบการณ์ในการสร้างสันติภาพร่วมกัน เพื่อขับเคลื่อนการแก้ไขปัญหาจังหวัดชายแดนภาคใต้/ปาตานีบนฐานความรู้ทางวิชาการ จากการทำงานโครงการ IPP มาระยะหนึ่ง ทางคณะทำงานร่วม 8 สถาบันได้เห็นความจำเป็นของการมีองค์กรที่ทำหน้าที่รวบรวม ผลิต และเผยแพร่ความรู้ด้านสันติภาพอย่างจริงจังและต่อเนื่อง เพื่อสนับสนุนการดำเนินงานของโครงการและตอบสนองต่อความต้องการของกลุ่มผู้มีส่วนได้เสียต่างๆในวงที่ขยายกว้างขึ้น จึงกลายเป็นที่มาของการตั้ง “ศูนย์ความร่วมมือทรัพยากรสันติภาพ” (PRC) ขึ้นในเวลาต่อมา ข่าวการเมืองสังคมสิทธิมนุษยชนคุณภาพชีวิตความมั่นคงชายแดนใต้ศูนย์ความร่วมมือทรัพยากรสันติภาพPeace Resource CollaborativePRCติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/8_sQCL3ejSk/95610,2021_10_24
ศาลแพ่งนัดฟังคำพิพากษาศาลอุทธรณ์ คดีแม่ 'ชัยภูมิ ป่าแส' ฟ้องเรียกค่าเสียหายจากกองทัพบก,"Submitted on Sun, 2021-10-24 16:24ศาลแพ่งนัดฟังคำพิพากษาศาลอุทธรณ์ คดีแม่ 'ชัยภูมิ ป่าแส' ฟ้องเรียกค่าเสียหายจากกองทัพบก กรณีลูกชายถูกเจ้าหน้าที่ทหารใช้อาวุธปืนยิงเสียชีวิต วันที่ 26 ต.ค. 2564 นี้ มูลนิธิผสานวัฒนธรรม แจ้งข่าวว่าในวันที่ 26 ต.ค. 2564 เวลา 08.30 น. ศาลแพ่ง ถนนรัชดาภิเษก ศาลอุทธรณ์ นัดฟังคำพิพากษา กรณีนางนาปอย ป่าแส มารดาของนายชัยภูมิ ป่าแส ผู้ตาย ได้ยื่นฟ้องเรียกค่าเสียหายจากกองทัพบก ตาม พ.ร.บ.ความรับผิดทางละเมิดของเจ้าหน้าที่ พ.ศ. 2539 จากกรณีที่เจ้าหน้าที่ทหารใช้อาวุธปืนยิงสังหารนายชัยภูมิ ป่าแส นักกิจกรรมเยาวชนผู้ต่อสู้เพื่อสิทธิชนเผ่าพื้นเมืองและคนไร้สัญชาติเสียชีวิต คดีนี้ศาลชั้นต้นมีคำพิพากษาให้ยกฟ้อง และให้กองทัพบกไม่ต้องรับผิดชอบค่าเสียหายตามคำฟ้องของมารดานายชัยภูมิ เมื่อวันที่ 26 ต.ค. 2563 สืบเนื่องจากเหตุการณ์เมื่อวันที่ 17 มี.ค. 2560 นายชัยภูมิ ป่าแส เยาวชนชาติพันธุ์ลาหู่ ได้ขับรถยนต์เดินทางพร้อมเพื่อนหนึ่งคน ผ่านด่านตรวจบ้านรินหลวง ต.เมืองนะ อ.เชียงดาว จ.เชียงใหม่ ก่อนจะถูกเจ้าหน้าที่ทหารที่ประจำอยู่ที่ด่านตรวจค้นยานพาหนะ โดยเจ้าหน้าที่อ้างว่า นายชัยภูมิพยายามขัดขืนและทำร้ายเจ้าหน้าที่ด้วยอาวุธมีดและระเบิดขว้างสังหาร เจ้าหน้าที่จึงใช้อาวุธปืนยิงตอบโต้จนนายชัยภูมิ จนเสียชีวิตพร้อมอ้างว่า กระทำไปเพื่อป้องกันตนเอง นอกจากนี้ เจ้าหน้าที่ยังอ้างว่า พบยาบ้าเป็นจำนวน 2,800 เม็ด ซ่อนอยู่ในหม้อกรองน้ำของรถยนต์ของนายชัยภูมิอีกด้วย ขณะที่ ศาลจังหวัดเชียงใหม่มีคำสั่งเรื่องการชันสูตรพลิกศพนายชัยภูมิ ว่า “พฤติการณ์ที่ตายคือ ถูกเจ้าหน้าที่ทหารใช้อาวุธปืน เอ็ม 16 ยิง กระสุนเข้าที่ต้นแขนซ้ายด้านนอกทะลุต้นแขนซ้ายด้านใน และกระสุนแตกเข้าไปในลำตัวบริเวณสีข้างด้านซ้ายเหนือราวนม กระสุนปืนทำลายเส้นเลือดใหญ่หัวใจและปอดจนเป็นเหตุให้ถึงแก่ความตาย” ต่อมาเมื่อวันที่ 22 พ.ค. 2562 นางนาปอย ป่าแส แม่ของนายชัยภูมิ ป่าแส จึงได้ยื่นฟ้องต่อศาลจังหวัดเชียงใหม่ เรียกค่าเสียหายจากกองทัพบก เป็นคดีหมายเลขดำที่ พ.2591/2562 โดยคดีนี้รับความช่วยเหลือจากองค์เครือข่ายจากมูลนิธิผสานวัฒนธรรม, Protection International และสมาคมนักกฎหมายสิทธิมนุษยชน (สนส.) เพื่อให้ครอบครัวของนายชัยภูมิ ได้เข้าถึงกระบวนการยุติธรรมอย่างเต็มที่ คดีนี้ ศาลแพ่ง (ศาลชั้นต้น) มีคำพิพากษายกฟ้องมารดานายชัยภูมิ เนื่องจากพิเคราะห์พยานหลักฐานของคู่ความทั้งสองแล้ว เห็นว่าการยิงนายชัยภูมิ ป่าแส จนเสียชีวิต เป็นการปฏิบัติหน้าที่ของพลทหาร เพื่อป้องกันให้พ้นจากภยันตรายอันละเมิดต่อกฎหมาย จึงไม่ใช่เป็นการกระทำละเมิดต่อโจทก์ ดังนั้น กองทัพบกซึ่งเป็นจำเลยในฐานะหน่วยงานต้นสังกัด จึงไม่ต้องรับผิดตาม พ.ร.บ.ความรับผิดทางละเมิดของเจ้าหน้าที่ พ.ศ. 2539 จึงทำให้มารดาของนายชัยภูมิ และทนายความในคดียังคงตั้งข้อสังเกตหลายประการต่อคำพิพากษาของศาลชั้นต้นในการให้น้ำหนักการรับฟังพยานหลักฐาน อาทิ การรับฟังประจักษ์พยานในที่เกิดเหตุ การตรวจพิสูจน์ลายพิมพ์นิ้วมือที่ห่อยาเสพติด ที่ไม่มีหลักฐานปรากฏผลการตรวจพิสูจน์ว่า เป็นลายนิ้วมือของนายชัยภูมิ แต่อย่างใด อีกทั้งยังเห็นว่า คดีนี้เป็นคดีสำคัญที่ได้รับความสนใจจากประชาชนเป็นอย่างมาก จึงได้มีการยื่นอุทธรณ์ในคดีดังกล่าว เพื่อแสวงหาความยุติธรรมให้แก่ครอบครัวของนายชัยภูมิ และสร้างบรรทัดฐานของความยุติธรรมให้เกิดขึ้นในสังคม มูลนิธิผสานวัฒนธรรม จึงขอเชิญชวนให้สื่อมวลชนและผู้ที่สนใจ ติดตามรับฟังคำพิพากษาของศาลอุทธรณ์ ในวันที่ 26 ต.ค. 2564 เวลา 08.30 น. ณ ศาลแพ่ง ถนนรัชดาภิเษก เพื่อทวงถามความยุติธรรมให้แก่นายชัยภูมิ ป่าแส และผลักดันให้รัฐเยียวยาครอบครัวของนายชัยภูมิ ป่าแส ซึ่งต่อสู้เพื่อเรียกร้องความเป็นธรรมมาตลอดระยะเวลา 4 ปี แต่กลับยังไม่ได้รับการช่วยเหลือเยียวยาแต่อย่างใด สามารถติดตามเรื่องราวของคดีนี้และคดีอื่น ๆ ได้ที่https://voicefromthais.wordpress.comhttps://naksit.net/2019/09/chaiyabhum ข่าวการเมืองสังคมสิทธิมนุษยชนคุณภาพชีวิตชัยภูมิ ป่าแสมูลนิธิผสานวัฒนธรรมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/tzQeWZN7Pug/95612,2021_10_24
"ไฮไลท์เสวนา ""คืนอิสรภาพ ปฏิรูปกระบวนการยุติธรรม” #ม็อบ23ตุลา [คลิป]","Submitted on Sun, 2021-10-24 16:20 วานนี้ (23 ต.ค. 64) กลุ่มทะลุฟ้าจัดกิจกรรมเสวนา “Free our friends Free our future คืนอิสรภาพ ปฏิรูปกระบวนการยุติธรรม” หน้าเรือนจำพิเศษกรุงเทพฯ โดยเนื้อหาหลักมุ่งเน้นไปที่การเรียกร้องสิทธิในการประกันตัวให้นักเคลื่อนไหวทางการเมืองที่ยังคงถูกคุมขังอยู่เป็นจำนวนมาก เนื่องจากเป็นสิทธิที่พึงมีตราบใดที่ยังไม่มีการตัดสินคดีอย่างถึงที่สุดว่ามีความผิดจริง ซึ่งนรเศรษฐ์ นาหนองตูม หรือทนายรอน ยังให้ความเห็นเพิ่มเติมว่า ในเมื่อนักกิจกรรมที่ถูกคุมขังยังถือเป็นผู้บริสุทธิ์ การสร้างเงื่อนไขป้องกันการทำความผิดซ้ำจึงขัดต่อหลักการ (เนื่องจากยังไม่ถูกตัดสินว่ามีความผิด จึงเป็นไปไม่ได้ที่จะทำความผิดซ้ำ) นอกจากนี้เนื้อหาในเสวนายังเรียกร้องให้มีการปฏิรูปกระบวนการยุติธรรมตั้งแต่ตำรวจไปจนถึงศาล เพื่อให้มีความโปร่งใส ตรวจสอบได้ และไม่เป็นเครื่องมือทางการเมืองสำหรับจัดการผู้ที่มีความคิดเห็นแตกต่างจากรัฐบาล ข่าวการเมืองมัลติมีเดียนรเศรษฐ์ นาหนองตูมมาตรา 112กระบวนการยุติธรรมเสวนาม.112ทะลุฟ้าเรือนจำพิเศษกรุงเทพฯติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-jVrI6gMNPE/95611,2021_10_24
"COVID-19: 24 ต.ค. 64 ไทยติดเชื้อเพิ่ม 9,351 ราย เสียชีวิต 56 ราย","Submitted on Sun, 2021-10-24 17:0024 ต.ค. 64 ไทยติดเชื้อเพิ่ม 9,351 ราย เสียชีวิต 56 ราย - 5 จังหวัดภาคใต้ ยอดรวมป่วย COVID-19 รายใหม่ 2,527 คน จับตาสงขลา นครศรีฯ ปัตตานี ติดเชื้อเกิน 500 คน 24 ต.ค. 2564 ศบค. รายงานสถานการณ์ COVID-19 ในไทย ผู้ป่วยใหม่ 9,351 ราย สะสม 1,850,482 ราย รักษาหาย 10,098 ราย สะสม 1,850,482 ราย เสียชีวิต 56 ราย สะสม 18,755 ราย ฉีดวัคซีน (23 ต.ค. 2564) สะสม 70,279,624 โดส รมควบคุมโรค รายงานภาพรวมการตรวจหาเชื้อด้วย Antigen test kit (ATK) พบผลเป็นบวก (ติดเชื้อ) เพิ่ม 4,163 คน ยอดสะสม 248,397 คน ส่วนข้อมูลการฉีดวัคซีนสะสม 70,279,624 โดส เป็นการฉีดเข็มที่ 1 สะสม 39,881,514 คน เข็มที่ 2 สะสม 28,276,165 คน และเข็มที่ 3 สะสม 2,122,425 คน 5 จังหวัดภาคใต้ ยอดรวมป่วย COVID-19 รายใหม่ 2,527 คน สำหรับ 10 อันดับที่มียอดติดเชื้อสูงสุด ได้แก่ กรุงเทพ 929 คน สงขลา 682 คน นครศรีธรรมราช 582 คน ปัตตานี 511 คน ยะลา 487 คน เชียงใหม่ 461 คน สมุทรปราการ 294 คน ชลบุรี 289 คน ขอนแก่น 269 คน และนราธิวาส 265 คน ทั้งนี้ 5 จังหวัดภาคใต้ ยอดรวมป่วย COVID-19 รายใหม่ 2,527 คน จับตาสงขลา นครศรีฯ ปัตตานี ติดเชื้อเกิน 500 คน จังหวัดปัตตานี เร่งฉีดวัคซีนให้ประชาชนในพื้นที่ ตั้งเป้าครบ 70% ภายในสิ้นเดือน ต.ค.นี้ โดยล่าสุดมียอดผู้เข้ารับการฉีดวัคซีนเข็มที่ 1 จำนวน 331,515 คน หรือ 46.04% และเข็มที่ 2 จำนวน 186,255 คน หรือ 25.86% จากจำนวนประชากรทั้งหมดของปัตตานี 720,000 คน ในวันนี้ที่ศูนย์ฉีดวัคซีนองค์การบริหารส่วนจังหวัดปัตตานี ทางสาธารณสุขจังหวัดปัตตานี รับวอล์กอินฉีดวัคซีนไฟเซอร์ กระตุ้นเข็ม 3 ให้กับประชาชนที่ฉีดวัคซีนซิโนแวค ครบ 2 เข็ม จำนวน 2,000 คน โดยมีประชาชนทยอยเดินทางเข้ามารับฉีดวัคซีนตั้งแต่เช้า ปลัด ศธ. เชื่อเปิดเทอม 1 พ.ย. ไร้ปัญหา นายสุภัทร จำปาทอง ปลัดกระทรวงศึกษาธิการ กล่าวถึงการเปิดภาคเรียน 1 พ.ย. นี้ ว่าหลักเกณฑ์การพิจารณาเปิดภาคเรียนนั้น ได้มอบให้เป็นหน้าที่ของคณะกรรมการโรคติดต่อจังหวัดแต่ละจังหวัดเป็นผู้ดำเนินการ เนื่องจากบางพื้นที่ แม้อยู่ในเขตพื้นที่สีแดง (ปัจจุบันมีพื้นที่สีแดง 23 จังหวัด) เช่น จ.นครราชสีมา แต่อำเภอที่มีโรงเรียนอยู่กลับเป็นพื้นที่สีขาว ดังนั้น ต้องให้ในแต่ละพื้นที่เป็นผู้พิจารณาเอง ขณะนี้ไม่น่าห่วงเรื่องของการเปิดภาคเรียน เพราะการเปิดเรียนสามารถทำได้ตามปกติ แต่ขึ้นอยู่กับวิธีการและรูปแบบการเปิดภาคเรียนมากกว่าว่าจะเปิดแบบไหน เรียนออนไลน์ หรือออนไซต์ จากการติดตามพบว่า บางพื้นที่มีเงื่อนไข เช่น จ.นราธิวาส กำหนดให้สัดส่วนครูต้องได้รับวัคซีน 100% จึงจะเปิดภาคเรียนได้ ก็คาดว่าการเปิดภาคเรียนใน จ.นราธิวาส จะทำได้ประมาณ 15 พ.ย. ซึ่งในส่วนนี้คำนวณตามระยะเวลาการรับวัคซีนในเข็มที่ 2 ที่ต้องห่างจากเข็มแรกประมาณ 3 สัปดาห์ ส่วนเกณฑ์การเปิดภาคเรียนในพื้นที่อื่นๆ พื้นฐานกำหนดให้ครูต้องมีการรับวัคซีนอย่างน้อย 85% หรือรับ 2 โดส หรือบางที่จะกำหนดให้นักเรียนรับวัคซีน หรือผู้ปกครองรับวัคซีนด้วยก็ได้ นายสุภัทร กล่าวว่า ส่วนการฉีดวัคซีนในเด็กนักเรียน 2.2 ล้านคน ที่ผ่านมาก็เรียบร้อยดี ไม่พบปัญหา มีแค่รายเดียวที่มีอาการแพ้ แต่ภายหลังก็พบว่ามีอาการไส้ติ่งอักเสบร่วมด้วย ซึ่งเป็นเรื่องบังเอิญที่เกิดขึ้น ส่วนปัญหาน้ำท่วม เชื่อว่าไม่มีผลกระทบกับการเปิดเทอม เพราะขึ้นอยู่กับรูปแบบ อาจมีเรื่องของการรับวัคซีนที่อาจช้าลงเท่านั้น เพราะเป็นเรื่องของการขนส่ง ซึ่งก็ช่วยไม่ได้ แต่วัคซีนที่จัดสรรไปให้กับเด็กคือวัคซีนที่ดีที่สุด และปลอดภัย โดยขณะนี้ใน 3 จังหวัดชายแดนใต้ มีการลงทะเบียนฉีดวัคซีนไปแล้ว 60-65% ทั้งนี้ ต้องหวังพึ่งผู้นำศาสนาร่วมให้ความรู้ความเข้าใจ เพราะการจะบังคับหรือเอามาตรการสาธารณสุขไปเปลี่ยนวิถีชีวิต คงไม่สามารถทำได้ แต่ในบางพื้นที่ เมื่อมีการฉีดวัคซีนเด็ก ผู้ปกครองก็สมัครใจร่วมรับวัคซีนด้วยเช่นกัน ต้องขึ้นอยู่กับความเข้าใจ ที่มาเรียบเรียงจาก: Thai PBS | สำนักข่าวไทย ข่าวสังคมคุณภาพชีวิตCOVID-19สุขภาพติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/c7A7ow79ALU/95613,2021_10_24
'จดหมายคือสิ่งยาใจในเรือนจำ' บทสนทนาจากประชาราษฎร์ Festival,"Submitted on Sun, 2021-10-24 17:09แอมเนสตี้ อินเตอร์เนชั่นแนล ประเทศไทย จัดงาน 'ประชาราษฎร์ Festival' เปิดพื้นที่ให้มีการแลกเปลี่ยนความคิดเห็น รวมทั้งมีกิจกรรมเขียนจดหมายถึงเหล่านักกิจกรรม นักเคลื่อนไหวเรียกร้องประชาธิปไตยที่ต้องคดีอยู่ในเรือนจำ ตลอดจนร่วมลงชื่อเพื่อ ""ทวงคืนสิทธิประกันตัวให้เพื่อน"" และ ""ส่งเสียงถึงผู้มีอำนาจ"" 24 ต.ค. 2564 แอมเนสตี้ อินเตอร์เนชั่นแนล ประเทศไทย จัดงาน ""ประชาราษฎร์ Festival"" โดยเปิดพื้นที่ให้มีการแลกเปลี่ยนความคิดเห็น รวมทั้งมีกิจกรรมเขียนจดหมายถึงเหล่านักกิจกรรม นักเคลื่อนไหวเรียกร้องประชาธิปไตยที่ต้องคดีอยู่ในเรือนจำ ตลอดจนร่วมลงชื่อเพื่อ ""ทวงคืนสิทธิประกันตัวให้เพื่อน"" และ ""ส่งเสียงถึงผู้มีอำนาจ"" และรับฟังดนตรีโดยศิลปินเพื่อสิทธิมนุษยชนด้วย โดยภายในงานมีกิจกรรม 'ประชาราษฎร์ Café' เพื่อพูดคุยในประเด็นความสำคัญของจดหมายและการสื่อสารไปยังนักกิจกรรมที่ยังถูกจำคุก ซึ่งมีผู้เข้าร่วมพูดคุยคือ นรเศรษฐ์ นาหนองตูม จากศูนย์ทนายความเพื่อสิทธิมนุษยชน รุ้ง-ปนัสยา สิทธิจิรวัฒนกุล นักกิจกรรมประชาธิปไตย โตโต้-ปิยะรัฐ จงเทพ กลุ่มมวลชนอาสา We Volunteer แม่สุ-สุรีย์รัตน์ ชิวารักษ์ แม่ของ เพนกวิน-พริษฐ์ ชิวารักษ์ เพชรรัตน์ ศักดิ์ศิริเวทย์กุล หัวหน้าฝ่ายรณรงค์ แอมเนสตี้ อินเตอร์เนชั่นแนล ประเทศไทย และดำเนินรายการ โดย รักชนก ศรีนอก จากกลุ่มพลังคลับ จุดเริ่มต้นของการเขียนจดหมาย เพชรรัตน์ ศักดิ์ศิริเวทย์กุล หัวหน้าฝ่ายรณรงค์ แอมเนสตี้ อินเตอร์เนชั่นแนล ประเทศไทยกล่าวว่า แอมเนสตี้ทำงานที่ประเทศไทยมาหลายปีมาก และเชื่อมั่นในกระบวนการในไทยว่าจะมีการพัฒนาเรื่องสิทธิมนุษยชนในที่สุด ทั้งนี้ ที่ผ่านมาแอมเนสตี้ทำเรื่องผู้ลี้ภัย เรื่องสิทธิในการแสดงออกและการชุมนุมโดยสงบมาอย่างยาวนาน โดยประเด็นดังกล่าวเป็นหัวใจสำคัญของประเทศและสังคมเพราะทำให้มีพื้นที่ให้มีการพูดคุยกัน แอมเนสตี้จึงเชื่อว่าการที่ยังยืนหยัดเพื่อปกป้องเรื่องสิทธิมนุษยชนจึงจำเป็นอย่างมาก ทั้งนี้ การเขียนจดหมายนั้นสำคัญมากเพราะในเรือนจำนั้นไม่มีเทคโนโลยีอื่นๆ ที่ทำให้สื่อสารได้ จดหมายจึงเป็นส่วนสำคัญในการทำให้คนในเรือนจำได้ได้รับรู้เรื่องราว ข่าวสารจากข้างนอก และรับรู้ว่ามีคนเป็นห่วง คิดถึง และเชื่อมั่นใจตัวพวกเขา ทั้งยังช่วยเยียวยาจิตใจด้วย ""จดหมายหลายๆ ฉบับก็สามารถกดดันเจ้าหน้าที่รัฐบาลได้จริง จดหมายอาจเป็นแค่ตัวเขียนหนังสือ แต่ก็เป็นการรวมพลังของคนธรรมดาที่สร้างเป็นแรงผลักดันในสังคม การเขียนจดหมายเพื่อผลักดันด้านกฎหมาย และเรียกร้องให้ปล่อยเพื่อนเราจึงสำคัญมาก ทั้งการเขียนจดหมายก็เป็นการเคลื่อนไหวของคนทั่วโลกด้วย การทำให้ทั่วโลกรู้ว่าขบวนการเรียกร้องในไทยยังมีอยู่ และจะเข้ามาร่วมยืนหยัดด้วยกันกับเราด้วยจึงเป็นเรื่องสำคัญมาก เช่น กิจกรรม Write for Rights ของแอมเนสตี้ที่เป็นแคมเปญทั่วโลก ดังนั้น การที่คนคนหนึ่งถูกลิดรอนจึงเป็นเรื่องที่คนทั้งประเทศและทั่วโลกมาร่วมเคลื่อนไหวด้วยกัน"" เพชรรัตน์กล่าว และว่าคาดว่าปีนี้จะมีการเขียนจดหมายมายังประเทศไทยมากกว่าสามล้านฉบับ เมื่อจดหมายคือสิ่งเดียวที่เชื่อมต่อคนข้างนอกกับคนข้างในได้ นรเศรษฐ์ นาหนองตูม จากศูนย์ทนายความเพื่อสิทธิมนุษยชน ระบุว่านับตั้งแต่มีการชุมนุมของเยาวชนปลดแอกเมื่อปี 2563 ปัจจุบันมีคนดำเนินคดีกว่า 800 คดีแล้ว ในจำนวนนี้มีเหล่านักสู้ทางความคิดที่ถูกกุมขังอย่างน้อย 24 คน ไม่ว่าจะ เพนกวิน-พริษฐ์ ชิวารักษ์ ไผ่-จตุภัทร์ บุญภัทรรักษา อานนท์ นำภา ฯลฯ ทั้งยังมีเยาวชนอีกหลายคนถูกกุมขังในสถานพินิจโดยไม่ได้รับสิทธิการประกันตัวทั้งที่เป็นสิทธิขั้นพื้นฐาน ทั้งที่คนเหล่านี้แค่ออกมาเรียกร้องชีวิตที่ดีขึ้นเท่านั้น ""จดหมายและการสื่อสารนั้นเป็นเรื่องสำคัญมาก แทบทุกครั้งที่ตนไปเยี่ยมนักโทษในเรือนจำ คำถามที่เจอตลอดคือ สถานการณ์ข้างนอกเป็นยังไงบ้าง ล่าสุดไปเจอกับ ไมค์-ภาณุพงศ์ จาดนอก ที่ศาลแขวงดุสิต เขาบอกว่าอยากได้จดหมาย และนี่น่าจะตอบคำถามได้ว่าจดหมายที่เราส่งไปนั้นสำคัญอย่างไร เพราะเวลาที่พวกเขาถูกจับขัง มันเหมือนพวกเขาถูกตัดขาดจากโลกใบนี้ ไม่สามารถสื่อสารกับใครได้ ไม่ได้ดูข่าวสารเพราะโทรทัศน์ไม่เปิดข่าวให้ดู จดหมายจึงเป็นช่องทางในการสื่อสาร เมื่อพวกเขาได้ยินเรื่องราวเหล่านั้น หลายคนยิ้มมีความสุข หัวเราะ หลายคนก็รู้สึกเศร้า เสียใจที่รู้ข่าวว่าเพื่อนก็ถูกจับขังมาเช่นกัน ดังนั้น จดหมายที่ส่งไปจึงสำคัญมาก"" นรเศรษฐ์กล่าวและว่า นอกจากนั้น จดหมายยังเป็นสิ่งเดียวที่ส่งไปในเรือนจำได้ จึงเป็นสิ่งเดียวที่นำไปสื่อสารให้ทุกคนรู้สึกไม่โดดเดี่ยว เพราะอยู่ในนั้นพวกเขาไม่รับรู้โลกภายนอกเลย ความรู้สึกของผู้ที่ได้รับจดหมาย ด้านผู้ที่เคยได้รับจดหมายจากแอมเนสตี้อย่าง โตโต้-ปิยะรัฐ จงเทพ กลุ่มมวลชนอาสา We Volunteer กล่าวว่า ตามปกติแล้วเอกสารอะไรก็ตามแต่แม้กระทั่งหนังสือพิมพ์ ไม่สามารถผ่านเข้าไปในรั้วเรือนจำได้เลย ทั้งเจ้าหน้าที่ในเรือนจำก็จะถูกกำชับให้ตรวจตราทุกตัวอักษรที่ถูกส่งไปหาเหล่านักโทษทางความคิดหรือนักโทษการเมือง จดหมายทุกฉบับนั้นตนได้นั้นปัจจุบันก็ได้นำไปเคลือบพลาสติกไว้อย่างดีเพราะกลัวสูญหาย ""จดหมายเหล่านี้เป็นกำลังใจมากๆ ถึงคนที่อยู่ข้างใน ตนอ่านแล้วอ่านอีก บางฉบับวาดรูปมา บางฉบับมาจากต่างประเทศก็มี อย่างในเวลานี้ เรานั่งตรงนี้เราไม่รู้หรอกว่าจดหมายเหล่านี้มีคุณค่าขนาดไหน เพราะจดหมายเป็นสิ่งเดียวที่เราปรารถนาตอนอยู่ในเรือนจำ"" ปิยะรัฐกล่าว และว่าในแต่ละวัน หากได้จดหมายเราก็จะหยิบจดหมายนั้นมาอ่านและเขียนกลับออกไป แม้จะรู้ว่าสิ่งที่เขียนกลับออกไปนั้นอาจไปไม่ถึงข้างนอกก็ตาม แต่เป็นเหมือนการเขียนฆ่าเวลา ดังนั้น จดหมายจึงเป็นทั้งกำลังใจทั้งข่าวสาร และเป็นสิ่งเดียวที่เชื่อมเรากับโลกภายนอก จดหมายจึงเป็นสิ่งเดียวที่เราได้อ่านและยิ้มไปกับมัน โครงการนี้จึงเป็นโครงการที่ดีมากๆ ส่วนรุ้ง-ปนัสยา สิทธิจิรวัฒนกุล นักกิจกรรมประชาธิปไตยเสริมว่า ตอนที่อยู่ในเรือนจำนั้นไม่ค่อยได้จดหมาย รวมกันน่าจะประมาณ 20 กว่าฉบับ และว่า จดหมายช่วยต่อกำลังใจให้เราได้เยอะมาก เพราะอยู่ข้างในนั้นเป็นกำแพงที่ตัดขาดโลกออกจากกัน ตัวกลางมีไม่กี่ช่องทาง คือทนาย ญาติและจดหมายที่ทำให้ตนไม่รู้สึกโดดเดี่ยวจนเกินไป และรู้สึกว่าคุ้มที่ต้องมาอยู่ในนี้ อย่างน้อยสังคมก็เปลี่ยนไปเยอะมาก และทำให้คนตื่นรู้ได้มากแล้ว เท่านี้ก็คิดว่าคุ้มแล้ว ฉะนั้นอยากชวนให้ทุกคนเขียนจดหมายเยอะๆ ตนไม่เคยได้ของแอมเนสตี้เลยเพราะทางทัณฑสถานหญิงเข้มมากๆ และไม่มีเวลามาตรวจให้ มาได้รับจากแอมเนสตี้อีกทีตอนอยู่บ้าน และยังอ่านวนไปวนมาอยู่เช่นนั้นเหมือนเดิม ""จดหมายที่อ่านบ่อยที่สุดคือจดหมายจากอาจารย์ที่คณะ เราต้องแอบเก็บไปไว้ใต้หมอนเพราะปกติในเรือนจำเขาไม่ให้เก็บของไว้บนห้อง มีแค่ขวดน้ำ ยาหม่อง ทิชชู่ แต่ตนก็แอบเก็บจดหมายไว้เผื่อหยิบมาอ่านระหว่างวัน โดยอาจารย์เขียนว่า ขอบคุณที่ทำให้ได้เป็นรุ่นพี่คณะที่ควรเป็น ขอบคุณที่ทำให้ได้เป็นอาจารย์อย่างที่ควรเป็นและขอบคุณที่ทำให้เป็นมนุษย์อย่างที่ควรเป็น เมื่ออ่านจบแล้วก็รู้สึกขอบคุณเหมือนกันที่ทำให้รู้ว่าสิ่งที่ทำไปไม่สูญเปล่า"" ปนัสยาเล่า และกล่าวอีกว่า หากจะให้เขียนจดหมายกลับไปหาถึงคนที่เคยเขียนจดหมายมาหา คงเขียนอะไรไม่ได้นอกจากขอบคุณ ขอบคุณที่ไม่ลืมเรา ยังติดตามความเป็นไปของเราในเรือนจำ แม้ว่ามันจะยากมากๆ ในการที่เราจะส่งข้อความออกไปหรือคุณส่งข้อความเข้ามา แต่ในความยากลำบากนั้นคุณก็ยังจะทำให้เรา จึงอยากขอบคุณทุกคนมากๆ ด้าน แม่สุ-สุรีย์รัตน์ ชิวารักษ์ แม่ของ เพนกวิน-พริษฐ์ ชิวารักษ์เล่าถึงสิ่งช่วงเวลาที่เพนกวินเล่าเรื่องจดหมายว่า เพนกวินพูดเสมอว่าเวลาได้รับจดหมายนั้นเป็นสิ่งที่ทำให้อยากมีชีวิตอยู่ มีแรงสู้ต่อไป เพนกวินอยู่คนเดียวในห้องขังแคบๆ ไม่มีเพื่อนที่จะคุยหรือปรึกษาใดๆ ได้ สิ่งเดียวที่จะได้รับรู้จากข้างนอกคือข่าวสารจากจดหมาย และจะได้รู้ว่าสิ่งที่ทำนั้นมีคนมองเห็น ทั้งยังเป็นสิ่งที่ช่วยประโลมใจ เช่น เมื่อมีคนแต่งกลอนผ่านจดหมายไปให้เพนกวิน เพนกวินก็จะเขียนกลอนตอบ ""แต่จดหมายนั้นส่งยากอย่างมาก ห้ามส่งอะไรที่เกี่ยวกับการเมือง จดหมายที่ส่งถึงเพนกวินก็มีการตรวจกันอย่างเข้มงวด ตนเขียนจดหมายด้วยลายมือ สื่อถึงความรู้สึก ความตั้งใจ อารมณ์ เพนกวินจะซึมซับคำพูดของทุกคนผ่านตัวอักษรเหล่านั้น และถึงแม้จะส่งยากเย็นแต่ก็ไม่เกินความพยายาม จดหมายนั้นเป็นสิ่งที่หล่อเลี้ยงทุกคนไม่ใช่แค่เพนกวิน การสื่อสารด้วยจดหมายจึงสำคัญมากและทำให้ทุกคนที่ถูกกักขังมีชีวิตที่มีความหวังอยู่ ตนรู้สึกว่าทุกคนมีแรงใจที่จะอดทนต่อสู้ และรอเวลาออกมาต่อสู้พร้อมทุกคนข้างนอกอีกครั้ง"" สุรีย์รัตน์กล่าว และว่าฝากถึงเหล่าผู้ปกครองว่า เด็กของเราเราเลี้ยงมา เรารู้ว่าเขาเป็นอย่างไร และแม้ไม่เข้าใจก็ต้องคุยกันให้มากๆ หากเราปล่อยให้คนอื่นมาทำร้ายลูกเรา เราจะไปยอมได้อย่างไร และอยากฝากไปถึงผู้มีอำนาจว่า การจับเด็ก ทำร้ายเด็ก ยิ่งทำก็ยิ่งแสดงถึงความขี้ขลาด โง่เขลา ไร้วุฒิภาวะของผู้ปกครองและผู้บริหาร ฉะนั้น สิ่งที่ยิ่งทำทุกวันก็เป็นการแสดงตัวตน อย่าคิดว่าคนอื่นเขาไม่เห็น เพราะยิ่งทำก็ยิ่งประจานตัวเองไปในตัว ""เพนกวินบอกว่าตราบใดที่ข้างนอกยังสู้อยู่ เพนกวินก็จะสู้และยังไม่หมดกำลังใจ จดหมายคือยาใจชนิดหนึ่งที่หาค่าไม่ได้ ถ้าเป็นไปได้ก็อยากส่งข้อความไปถึงคนข้างในว่า เด็กๆ ทุกคนที่อยู่ในนั้น พวกคุณไม่ได้เป็นนักโทษ แต่เป็นนักสู้ที่เสียสละและกล้าหาญ จงภูมิใจในตัวเอง อยากบอกทุกคนว่า ต้องภูมิใจในตัวเอง คุณกล้าหาญมากที่ออกมายืนตรงนี้ พวกเราทุกคนข้างนอกก็ชื่นชมสิ่งที่คุณทำด้วย"" สุรีย์รัตน์ปิดท้าย หากได้เขียนจดหมายถึงผู้มีอำนาจ รักชนก ศรีนอก ผู้ดำเนินรายการได้ชวนถามตอบว่า หากสามารถเขียนจดหมายถึงผู้มีอำนาจได้ จะเขียนถึงใครและเขียนว่าอย่างไร โดยโตโต้-ปิยะรัฐ เล่าว่ามีอะไรอยากเขียนมากมายไปหมด แต่ที่อยากชวนทุกคนให้เขียนและเรียกร้องคือ นาทีนี้เรารู้แล้วว่าฝ่ายบริหารใช้วิธีจัดการคนที่ออกมาเรียกร้องประชาธิปไตยโดยการจับคนเห็นต่างเข้าคุก ตนอยากเขียนไปหาสถาบันตุลาการโดยตรง ว่าตุลาการต้องแสดงความกล้าหาญในการคุ้มครองสิทธิเสรีภาพของประชาชน สร้างความปลอดภัยให้ประชาชนว่าถ้าเขาออกมาเรียกร้องเสรีภาพ สู้ทางการเมือง ก็ยังมีศาลเป็นที่พึ่ง แต่ในปัจจุบัน ยุคที่รัฐกำลังใช้นิติสงครามกับประชาชน กลับกลายเป็นว่าเมื่อตำรวจออกหมายจับ ศาลก็ออกหมายให้ ทั้งยังรับฝากขัง และไม่ให้ประกันตัว ทำให้ประชาชนรู้สึกไม่ปลอดภัย ไม่มีที่พึ่ง จึงอยากเชิญชวนทุกคนเรียกร้องโดยตรงไปยังสถาบันตุลาการให้กล้าหาญ ยึดมั่นในหลักกฎหมาย ถ้าศาลยืนข้างความถูกต้องและประชาชน ประชาชนก็จะยืนข้างศาล ""ตนสงสัยและอยากถามมากว่า กลุ่มครอบครัวของตุลาการรู้สึกอย่างไรกับการที่เอาคนคนหนึ่งไปขังโดยยังไม่มีความผิด อยากถามว่าคุณกินอิ่มนอนหลับไหมที่พ่อคุณตัดสินแบบนี้ ยังเชิดหน้าชูตาในสังคมได้อย่างในกับการใช้นามสกุลนี้ ยังสบายดีอยู่ใช่ไหมกับการที่พ่อคุณรับใช้กระบวนการที่ไม่ยุติธรรม และคิดว่าเป็นสิ่งที่สังคมต้องตั้งคำถาม"" ปิยะรัฐกล่าว ด้านปนัสยาเล่าว่า มีหลายคนที่อยากเขียนถึง รวมถึงคนในสถาบันพระมหากษัตริย์ด้วย ทั้งนี้ ที่ผ่านมาตนได้ผ่านกระบวนการยุติธรรมมากมายแต่กลับไม่เคยได้เห็นความยุติธรรมจริงๆ ทั้งที่เคยเชื่อมาตลอดว่าคนที่ทำงานในสถาบันตุลาการต้องยึดมั่นในความยุติธรรมมากๆ แต่ความจริงกลับไม่ใช่เลย จึงอยากเขียนจดหมายไปบอกว่าช่วยทำหน้าที่อย่างที่ควรจะทำได้หรือไม่ ช่วยเป็นผู้พิพากษาอย่างที่ควรเป็น และช่วยเป็นสถาบันที่คงไว้ซึ่งความยุติธรรมอย่างที่ควรเป็นได้ไหม เพราะสิ่งที่เป็นตอนนี้ มันไม่เห็นทางไปทางไหนของประเทศไทยนอกจากความเสื่อมโทรม ขณะที่สุรีย์รัตน์เสริมว่า อยากให้กำลังใจตุลาการ ขอให้แสดงความกล้า แสดงสติปัญญาและวุฒิภาวะให้พอกับสิ่งที่ทุกคนให้เกียรติศาลด้วย เนื่องจากอาชีพตุลาการนั้นเป็นอาชีพอิสระ ก็ขอให้แสดงความกล้าหาญที่จะลุกขึ้นมาต่อสู้กับความอยุติธรรมด้วย ส่วนอีกฉบับนั้น ตนอยากสื่อสารไปถึงทั้งโลก ว่าให้ช่วยกันจับตาประเทศไทยและยื่นมือเข้ามาหาพวกเราบ้างเมื่อเห็นว่าเราถูกลิดรอนสิทธิ โดยเพชรรัตน์กล่าวปิดท้ายว่า จะไม่มีการเขียนจดหมายเหล่านี้หากไม่มีการละเมิดสิทธิ ไม่มีการลอยนวลพ้นผิด ไม่มีความอยุติธรรม ไม่มีการซ้อมทรมาน ไม่มีการเลือกปฏิบัติ ไม่มีการกดขี่ และคงจะไม่มีการเขียนจดหมายเหล่านี้หากว่าคนเท่ากัน ""อยากส่งให้เจ้าหน้าที่กับคนที่ยังใช้อำนาจรัฐอยู่ อยากให้ทุกคนมองว่าเราเท่ากันจริงๆ และอยากให้คนที่ยังถืออำนาจอยู่ กล้าหาญ เชื่อว่าคนในสังคมมีความสามารถ พัฒนาสังคมได้ และเชื่อว่าคนในสังคมเท่ากันกับคนที่ถืออำนาจจริงๆ"" เพชรรัตน์กล่าว ทั้งนี้รักชนกได้เชิญชวนให้ทุกคนร่วมเขียนจดหมายถึงแกนนำและคนธรรมดา เพื่อให้พวกเขาไม่รู้สึกว่าโดดเดี่ยวและยังได้รับรู้สถานการณ์ภายนอกด้วย อยากฝากว่า งานประชาราษฎร์ Festival และประเด็นเรื่องการเขียนจดหมายนั้นอาจไม่ต้องเกิดขึ้นเลยก็ได้ ""เราไม่ต้องเขียนจดหมายหรือไม่ต้องมีกิจกรรมใดๆ เลยถ้าประเทศนี้ยังมีสิทธิเสรีภาพอยู่จริง ถ้ากระบวนการยุติธรรมและเจ้าหน้าที่ในกระบวนการยุติธรรมยังทำหน้าที่อย่างเป็นอิสระจริงๆ โดยคงไม่ต้องมีกิจกรรมใดๆ เลย ถ้านักเคลื่อนไหวทุกคนไม่ต้องติดคุกเมื่อไม่มีกฎหมายที่ใช้ปิดปากผู้คน จึงอยากให้คนในสังคมเข้าใจว่าต้นตอของสิ่งต่างๆ เกิดจากกฎหมายที่ไม่เป็นธรรมนั่นเอง"" รักชนกกล่าวปิดท้าย ข่าวการเมืองสังคมสิทธิมนุษยชนคุณภาพชีวิตแอมเนสตี้ อินเตอร์เนชั่นแนลนรเศรษฐ์ นาหนองตูมปนัสยา สิทธิจิรวัฒนกุลปิยะรัฐ จงเทพสุรีย์รัตน์ ชิวารักษ์เพชรรัตน์ ศักดิ์ศิริเวทย์กุลรักชนก ศรีนอกติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/yPLFm4LN314/95614,2021_10_24
นิด้าโพลเผยผลสำรวจ 'เพื่อไทย' ยังครองใจคนอีสาน - พรรคย้ำยังไม่รีบเปิดตัว 'แคนดิเดตนายก',"Submitted on Sun, 2021-10-24 18:0224 ต.ค. 2564 ศูนย์สำรวจความคิดเห็น 'นิด้าโพล' สถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน เรื่อง “วันวานไทยรักไทย…วันนี้เพื่อไทยในอีสาน” ทำการสำรวจระหว่างวันที่ 18-20 ตุลาคม 2564 จากประชาชนที่มีอายุ 18 ปีขึ้นไป และมีสิทธิเลือกตั้งในภาคตะวันออกเฉียงเหนือ กระจายทุกระดับการศึกษา อาชีพ และรายได้ รวมทั้งสิ้น จำนวน 1,320 หน่วยตัวอย่าง เกี่ยวกับวันวานไทยรักไทย…วันนี้เพื่อไทยในอีสาน การสำรวจอาศัยการสุ่มตัวอย่างโดยใช้ความน่าจะเป็นจากบัญชีรายชื่อฐานข้อมูลตัวอย่างหลัก (Master Sample) ของ “นิด้าโพล” สุ่มตัวอย่างด้วยวิธีแบบง่าย (Simple Random Sampling) เก็บข้อมูลด้วยวิธีการสัมภาษณ์ทางโทรศัพท์ โดยกำหนดค่าความเชื่อมั่นที่ร้อยละ 97.0 จากการสำรวจเมื่อถามถึงการเคยเลือกพรรคไทยรักไทย หรือพรรคพลังประชาชน หรือพรรคเพื่อไทย ตั้งแต่มีสิทธิเลือกตั้ง พบว่า ส่วนใหญ่ ร้อยละ 81.14 ระบุว่า เคยเลือกพรรคไทยรักไทย หรือพรรคพลังประชาชน หรือพรรคเพื่อไทย รองลงมา ร้อยละ 12.65 ระบุว่า ไม่เคยเลือกทั้ง 3 พรรค ร้อยละ 4.24 ระบุว่า ยังไม่เคยไปเลือกตั้งเลย และร้อยละ 1.97 ระบุว่า ไม่ตอบ/ไม่สนใจ สำหรับการลงคะแนนเสียงเลือกพรรคเพื่อไทย ในการเลือกตั้งครั้งที่ผ่านมา (เฉพาะผู้ที่เคยเลือกพรรคไทยรักไทย หรือพรรคพลังประชาชน หรือพรรคเพื่อไทย) พบว่า ส่วนใหญ่ ร้อยละ 70.59 ระบุว่า เลือกพรรคเพื่อไทย ขณะที่ ร้อยละ 29.41 ระบุว่า ไม่ได้เลือกพรรคเพื่อไทย ซึ่งในจำนวนผู้ที่ไม่ได้เลือกพรรคเพื่อไทย พบว่า ส่วนใหญ่ ร้อยละ 30.49 ระบุว่า ไม่ตอบ/ไม่สนใจ รองลงมา ร้อยละ 19.05 ระบุว่า เลือกพรรคพลังประชารัฐและไม่ได้ไปเลือกตั้ง ในสัดส่วนที่เท่ากัน ร้อยละ 15.87 ระบุว่า เลือกพรรคอนาคตใหม่ ร้อยละ 6.98 ระบุว่า เลือกพรรคภูมิใจไทย ร้อยละ 4.13 ระบุว่า ไปลงคะแนน ไม่เลือกใคร (Vote NO) ร้อยละ 1.90 ระบุว่า เลือกพรรคเสรีรวมไทยและพรรคประชาธิปัตย์ ในสัดส่วนที่เท่ากัน และร้อยละ 0.63 ระบุว่า เลือกพรรคเศรษฐกิจใหม่ ท้ายที่สุดเมื่อถามถึงการลงคะแนนเสียงเลือกพรรคเพื่อไทยในการเลือกตั้งครั้งหน้า พบว่า ส่วนใหญ่ ร้อยละ 48.33 ระบุว่า จะเลือกพรรคเพื่อไทย รองลงมา ร้อยละ 37.12 ระบุว่า ยังไม่แน่ใจ ร้อยละ 12.35 ระบุว่า จะไม่เลือกพรรคเพื่อไทย ร้อยละ 0.91 ระบุว่า จะไปลงคะแนน ไม่เลือกใคร (Vote NO) ร้อยละ 0.76 ระบุว่า ไม่ตอบ/ไม่สนใจ และร้อยละ 0.53 ระบุว่า จะไม่ไปเลือกตั้ง เมื่อพิจารณาลักษณะทั่วไปของตัวอย่าง พบว่า ตัวอย่างทั้งหมดมีภูมิลำเนาตามทะเบียนบ้านอยู่ภาคตะวันออกเฉียงเหนือ โดยส่วนใหญ่ ร้อยละ 14.40 ระบุว่าเป็น นครราชสีมา รองลงมา ร้อยละ 8.56 ระบุว่าเป็น ขอนแก่น ร้อยละ 8.18 ระบุว่าเป็น อุบลราชธานี ร้อยละ 7.42 ระบุว่าเป็น อุดรธานี ร้อยละ 6.44 ระบุว่าเป็น สุรินทร์ ร้อยละ 6.36 ระบุว่าเป็น ร้อยเอ็ด ร้อยละ 6.21 ระบุว่าเป็น บุรีรัมย์ ร้อยละ 4.85 ระบุว่าเป็น มหาสารคาม ร้อยละ 4.77 ระบุว่าเป็น ศรีสะเกษ ร้อยละ 4.55 ระบุว่าเป็น สกลนคร ร้อยละ 4.39 ระบุว่าเป็น ชัยภูมิ ร้อยละ 3.86 ระบุว่าเป็น กาฬสินธุ์ ร้อยละ 3.41 ระบุว่าเป็น เลย ร้อยละ 2.88 ระบุว่าเป็น นครพนมและยโสธร ในสัดส่วนที่เท่ากัน ร้อยละ 2.65 ระบุว่าเป็น หนองบัวลำภู ร้อยละ 2.50 ระบุว่าเป็น หนองคาย ร้อยละ 2.20 ระบุว่าเป็น อำนาจเจริญ ร้อยละ 1.82 ระบุว่าเป็น มุกดาหาร และร้อยละ 1.67 ระบุว่าเป็น บึงกาฬ ตัวอย่างร้อยละ 48.79 เป็นเพศชาย และร้อยละ 51.21 เป็นเพศหญิง ตัวอย่างร้อยละ 6.67 อายุ 18-25 ปี ร้อยละ 15.45 อายุ 26-35 ปี ร้อยละ 20.23 อายุ 36-45 ปี ร้อยละ 35.15 อายุ 46-59 ปี และร้อยละ 22.50 อายุ 60 ปีขึ้นไป ตัวอย่างร้อยละ 98.49 นับถือศาสนาพุทธ ร้อยละ 0.08 นับถือศาสนาอิสลาม ร้อยละ 0.45 นับถือศาสนาคริสต์ และอื่น ๆ และร้อยละ 0.98 ไม่ระบุศาสนา ตัวอย่างร้อยละ 19.70 สถานภาพโสด ร้อยละ 76.90 สมรสแล้ว ร้อยละ 2.42 หม้าย หย่าร้าง แยกกันอยู่ และร้อยละ 0.98 ไม่ระบุสถานภาพการสมรส ตัวอย่างร้อยละ 36.36 จบการศึกษาประถมศึกษาหรือต่ำกว่า ร้อยละ 35.76 จบการศึกษามัธยมศึกษาหรือเทียบเท่า ร้อยละ 6.29 จบการศึกษาอนุปริญญาหรือเทียบเท่า ร้อยละ 16.52 จบการศึกษาปริญญาตรีหรือเทียบเท่า ร้อยละ 3.56 จบการศึกษาสูงกว่าปริญญาตรีหรือเทียบเท่า และร้อยละ 1.51 ไม่ระบุการศึกษา ตัวอย่างร้อยละ 9.77 ประกอบอาชีพข้าราชการ/ลูกจ้าง/พนักงานรัฐวิสาหกิจ ร้อยละ 10.83 ประกอบอาชีพพนักงานเอกชน ร้อยละ 18.26 ประกอบอาชีพเจ้าของธุรกิจ/อาชีพอิสระ ร้อยละ 22.06 ประกอบอาชีพเกษตรกร/ประมง ร้อยละ 15.98 ประกอบอาชีพรับจ้างทั่วไป/ผู้ใช้แรงงาน ร้อยละ 19.24 เป็นพ่อบ้าน/แม่บ้าน/เกษียณอายุ/ว่างงาน ร้อยละ 2.12 เป็นนักเรียน/นักศึกษา และร้อยละ 1.74 ไม่ระบุอาชีพ ตัวอย่างร้อยละ 18.79 ไม่มีรายได้ ร้อยละ 33.79 รายได้เฉลี่ยต่อเดือนไม่เกิน 10,000 บาท ร้อยละ 21.59 รายได้เฉลี่ยต่อเดือน 10,001-20,000 บาท ร้อยละ 8.56 รายได้เฉลี่ยต่อเดือน 20,001-30,000 บาท ร้อยละ 3.02 รายได้เฉลี่ยต่อเดือน 30,001-40,000 บาท ร้อยละ 4.17 รายได้เฉลี่ยต่อเดือน 40,001 บาทขึ้นไป และร้อยละ 10.08 ไม่ระบุรายได้ ยังไม่รีบเปิดตัว 'แคนดิเดตนายก' นายยุทธพงศ์ จรัสเสถียร ส.ส.มหาสารคาม และรองหัวหน้าพรรคเพื่อไทย แถลงว่าขณะนี้ยังไม่ถึงเวลาเปิดตัวบุคคลที่เป็นแคนดิเดตนายกรัฐมนตรี เพราะต้องรอหลังจากประกาศยุบสภา หรือวันเลือกตั้งใหม่ ทั้งนี้บุคคลที่พรรคจะสนับสนุนให้ดำรงตำแหน่งนายกฯ นั้นมีแล้ว แต่ยังไม่ขอเปิดตัว อย่างไรก็ดีจากประสบการณ์ของพรรค ในปี 2554 ที่เปิดตัว น.ส.ยิ่งลักษณ์ ชินวัตร อดีตนายกฯ​ เพียง 49 วันก่อนลงคะแนน ทำให้พรรคชนะการเลือกตั้ง ส่วนกรณีที่มีผู้เตรียมนำคำพูดของนายทักษิณ ชินวัตร หรือ โทนี่ วู้ดซัม ซึ่งระบุต่อประเด็นแคนดิเดตนายกฯ ของพรรคไปฟ้องยุบพรรคนั้น ตนฐานะรองหัวหน้าพรรคไม่กังวล เพราะพรรคเพื่อไทยไม่มีใครครอบงำได้ และในพรรคมีความหลากหลาย เป็นประชาธิปไตย สามารถแสดงความเห็นได้อิสระ “การเสนอชื่อแคนดิเดตนายกรัฐมนตรีและพรรค จะเป็นไปตามข้อบังคับพรรค การพิจารณาของกรรมการบริหาร และผู้บริหารของพรรค อีกทั้งตามกฎหมายพรรคการเมือง ซึ่งเป็นกระบวนการและขั้นตอนที่จะพิจารณา ซึ่งผมยืนยันว่าคุณทักษิณไม่ได้ครอบงำหรือชี้นำพรรคเพื่อไทยได้” นายยุทธพงศ์ กล่าว ขณะที่ น.ส.อรุณี กาสยานนท์ โฆษกพรรคเพื่อไทย กล่าวในประเด็นดังกล่าวด้วยว่าพรรคเพื่อไทยมีชื่อบุคคลที่จะสนับสนุนให้เป็นนายกรัฐมนตรีไว้พร้อมแล้ว ซึ่งเป็นบุคคลที่มีความรู้ ความสามารถ เป็นที่รู้จัก ไม่จำเป็นต้องโปรโมทล่วงหน้า อีกทั้งที่ผ่านมาพรรคเพื่อไทยได้รับเลือกตั้งเพราะนโยบายและผู้บริหารของพรรคที่เป็นมืออาชีพ ส่วนแคนดิเดตนายกรัฐมนตรีนั้นเป็นเพียงส่วนเสริม ทั้งนี้ตนมองว่าหากมีจังหวะเปิดตัวที่เหมาะสม อาจเป็นการหัวเราะทีหลังดังกว่า น.ส.อรุณี กล่าวด้วยว่าพรรคเพื่อไทยได้จัดทำโพลเพื่อสำรวจคะแนนนิยมของพรรคตลอด แต่ไม่เผยแพร่และไม่ขอเผยแพร่ต่อสาธารณะหรือสื่อมวลชน เพราะมั่นใจในความนิยมของตนเอง อีกทั้งการทำสำรวจความนิยมดังกล่าวนั้นเพื่อเตรียมความพร้อมในการจัดทัพเลือกตั้ง และเพื่อความแม่นยำในกาารกำหนดนโยบายและผู้สมัครรับเลือกตั้ง เสนอ 5 ข้อ ปมสัมปทาน BTS แนะมหาดไทยนำไปใช้ นายยุทธพงศ์​ ยังกล่าวถึงประเด็นรถไฟฟ้าสายสีเขียว หรือ BTS ว่า เมื่อวันอังคารที่ 19 ต.ค. 2564 ที่ผ่านมากระทรวงมหาดไทยได้ถอนวาระเสนอต่ออายุสัมปทานรถไฟฟ้าBTSส่วนต่อขยายให้กับบริษัทระบบขนส่งมวลชนกรุงเทพ จำกัด (มหาชน) ออกจากการประชุมคณะรัฐมนตรี​(ครม.) โดยพรรคเพื่อไทยได้อภิปรายไม่ไว้วางใจ เกี่ยวกับเรื่อง ความไม่ชอบมาพากลและความไม่โปร่งใสในการต่อขยายสัมปทานรถไฟฟ้าสายสีเขียว ออกไปอีก 40 ปีทั้งที่สัมปทานจะหมดอายุในปี 2572 อย่างไรก็ตามเรื่องนี้มีความซับซ้อน โดยเส้นทางหลักหรือไข่ตั้งแต่หมอชิต-สะพานตากสิน​-อ่อนนุชอีกเส้นทางหนึ่งคือบริเวณสนามกีฬา ผ่าน สยามสแควร์มายังสะพานตากสิน เส้นทางดังกล่าวเรียกว่าไข่แดงซึ่งอายุสัมปทานในปี 2572 และจะมีส่วนต่อขยายจากอ่อนนุชไปแบริ่ง และจากตากสินไปบางหว้า กรุงเทพมหานครส่วนต่อขยายที่ทางกรุงเทพฯได้จ้างทางรถไฟฟ้า BTS วิ่ง รถไฟ ซึ่งสัญญาตรงนี้จะหมดในปี 2585 นอกจากนี้ยังมีส่วนต่อขยาย หมอชิตถึงคูคตและแบริ่งถึงเคหะ จังหวัดสมุทรปราการ นายยุทธพงศ์​ กล่าวว่า​ การดำเนินการของกรุงเทพมหานคร​เริ่มจากปี​ 2555 ทางกทม.ได้ว่าจ้างบริษัทกรุงเทพธนาคม จำกัด​(KT)​ วิ่งรถส่วนต่อขยายสถานีสะพานตากสินไปบางหว้าโดยทางบริษัทได้ว่าจ้าง BTS จัดหาขบวนรถวิ่งถึง​ ปี​ 2585 ต่อมา​ ปี​ ​2559 สมัยรัฐบาลรักษาความสงบแห่งชาติ (คสช.) ได้รับทราบมติ ของคณะกรรมการจัดระบบการจราจรทางบก (คจร.) ที่มอบให้​กทม.วิ่งรถแทน การรถไฟฟ้าขนส่งมวลชนแห่งประเทศไทย​ (รฟม.) และกทม.ได้จ้าง​ KT เพื่อจ้างBTS ทั้งระบบไฟฟ้าและเครื่องกลและวิ่งรถถึงปี​ 2585 โดยวิธีวิเศษไม่มีการประมูล​ทั้งที่ยังไม่มีการโอนทรัพย์สินมาจาก รฟม. ในส่วนต่อขยายหมอชิตไปคูคตและแบริ่งไปสมุทรปราการ​ แล้วที่เป็นปัญหาคือในทุกวันนี้ทางกทม.ก็ยังไม่จ่ายเงินให้กับ รฟม.​ จึงทำให้กระทรวงคมนาคมคัดค้าน ว่าจะไปวิ่งรถได้อย่างไร ในเมื่อทรัพย์สิน​ยังไม่ได้เป็นของทางกทม.แต่ดันไปให้ BTS วิ่งรถและจากการไปวิ่งรถในส่วนต่อขยายก็ทำให้เป็นหนี้ 3 หมื่นล้าน​ที่ทางBTS ฟ้องกทม.และ KT อยู่ใน ขณะนี้​ และปัญหาสำคัญคือ เมื่อรถวิ่งไฟฟ้าวิ่งบริเวณไข่แดงตรงนี้อยู่ในพระราชบัญญัติ​(พ.ร.บ.)การร่วมลงทุนระหว่างรัฐและเอกชน แต่เมื่อออกจากไข่แดงไม่ได้อยู่ในพ.ร.บ.ดังกล่าวแต่เป็นการจ้างวิ่งที่กทม.โดยKTไปจ้างให้BTSวิ่งรถ​ ทั้งที่เป็นทรัพย์สินอยู่ในพ.ร.บ.ร่วมทุนฯ เป็นการจ้างวิ่งรถ ทั้งที่เป็นรถขบวนเดียวกัน จึงเป็นเรื่องที่ผิดปกติว่าทำไมถึงไม่เอาเข้าพ.ร.บ.ร่วมทุนฯ เมื่อกระทรวงมหาดไทยถอนเรื่องออกไปจากครม.สิ่งที่พรรคเพื่อไทยได้เห็นว่าเสนอให้ดำเนินการดังนี้​ 1. ให้ไปดำเนินการตาม พ.ร.บ.ร่วมลงทุนฯ​ พ.ศ.2562 มีกระบวนการขั้นตอนให้เป็นที่ยอมรับ ของ สาธารณรัฐประชาชน เปิดโอกาสให้มีการแข่งขัน จากเอกชนซึ่งจะเกิดประโยชน์กับประชาชนผู้ใช้รถไฟฟ้า สายสีเขียวในการที่จะได้รับอัตราค่าโดยสารที่สอดคล้องกับต้นทุนและเกิดความเป็นธรรมกับประชาชน 2. อัตราค่าโดยสารที่กำหนดว่า 65 บาท ตลอดสายให้มีการจราจรในอัตราที่ถูกกว่านี้และเป็นธรรมเพราะหากสัญญาไข่แดงหมดทุกอย่างจะกลับมาเป็นของรัฐในปี 2572 ดังนั้นพอกลับมาเป็นของรัฐต้นทุนต่างๆจะต้องถูกลงเพราะทุกอย่างกลับมาเป็นของรัฐแล้วตรงนี้จะสามารถเอามาลดค่าโดยสารให้กับประชาชนผู้ใช้รถไฟฟ้าสายสีเขียวได้ 3. การต่อขยายต่อสัมปทานรถไฟฟ้าสายสีเขียว ไม่มีความจำเป็นที่จะต้องเร่งรีบเพราะสัญญา หมดในปี 2572 และในสัญญาบอกว่าถ้าบริษัทBTSมีความประสงค์ที่จะวิ่งไฟฟ้ากับกทม.จะต้องให้เวลามากกว่า 5 ปีและไม่น้อยกว่า 3 ปีในการเจรจา ซึ่งขณะนี้ เป็นปี 2564 ยังมีเวลาอยู่กว่าจะถึงในเวลาดังกล่าวจึงไม่จำเป็นที่จะต้องเร่งรีบในการเจรจาเพื่อต่อขยายสัมปทานแต่อย่างใด 4. บริษัท BTS ฟ้องกทม. เกิดจากเมื่อปี 2561 ในส่วนต่อขยาย หมอชิตถึงคูคตและแบริ่งถึงสมุทรปราการ ไปจ้างให้ทาง BTS วิ่งรถแต่ไม่เก็บเงินค่าโดยสารตั้งแต่ปี 61 มา กทม.ใช้อำนาจอย่างไรถึงให้ประชาชนนั่งฟรีและเป็นหนี้​ ในส่วนนี้จึงจะต้องไปไล่เบี้ยถึงผู้ที่เกี่ยวข้องที่เปิดให้นั่งฟรีและเป็นหนี้ถึง​ 3 หมื่นล้าน​ 5. สภาผู้แทนราษฎรได้มีการตั้งกรรมาธิการวิสามัญขึ้นมาศึกษาเรื่องการต่อขยายสัมปทานรถไฟฟ้า BTS ออกไปอีก 40 ปีเมื่อปี 2562 และมติของสภาฯก็ไม่ให้มีการดำเนินการต่อขยายสัมปทานรถไฟฟ้าออกไปอีก 40 ปี​ ซึ่งตรงนี้เป็นข้อเรียกร้องที่พรรคเพื่อไทยมีท่าทีและจุดยืนมาโดยตลอดว่าคัดค้านและไม่เห็นด้วยต่อการขยายสัมปทานรถไฟฟ้าสายสีเขียวออกไปอีก​ 40 ปีและให้ดำเนินการตามพ.ร.บ.ร่วมทุนฯที่มีเมื่อปี 2562 ที่มาเรียบเรียงจาก: มติชนออนไลน์ [1] [2] | กรุงเทพธุรกิจ ข่าวการเมืองนิด้าโพลโพลพรรคเพื่อไทยยุทธพงศ์ จรัสเสถียรอรุณี กาสยานนท์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/iJnUvA3SjBM/95615,2021_10_24
‘คณะราษฎรยกเลิก 112’ เตรียมเข้าชื่อเสนอกฎหมาย เริ่มวันแรก 31 ต.ค. 2564 นี้,"Submitted on Sun, 2021-10-24 18:32 24 ต.ค. 2564 เพจ iLaw รายงานว่า เมื่อเวลา 16.30 น. ที่ลานอากง บริเวณหน้าศาลฎีกา กลุ่มประชาชนในชื่อคณะราษฎรยกเลิก 112 ได้จัดเวทีแถลงการณ์ “ราษฎรประสงค์ยกเลิก 112” จัดกิจกรรมเข้าชื่อเสนอร่างกฎหมายยกเลิกประมวลกฎหมายอาญา มาตรา 112 เพื่อรวบรวมรายชื่อเข้ายื่นต่อสภา โดยจะเริ่มต้นจัดกิจกรรมตั้งแต่วันที่ 31 ต.ค. 2564 เป็นต้นไป จากแถลงการณ์ระบุว่า “นับตั้งแต่เดือน พ.ย. 2563 ถึง 19 ต.ค. 2564 มีประชาชนอย่างน้อย 151 คน ที่ถูกตั้งข้อหามาตรา 112 จากการแสดงออกทางการเมือง ไม่ว่าจะมาจากการปราศรัย การแสดงออกเชิงสัญลักษณ์ หรือ การแสดงความคิดเห็นในโลกออนไลน์ โดยผู้ที่ถูกตั้งข้อหามากที่สุด คือ ‘เพนกวิน-พริษฐ์ ชิวารักษ์’ ที่ถูกตั้งข้อหาอย่างน้อย 21 คดี และมีความเป็นไปได้ที่จะต้องรับโทษจำคุกสูงสุดรวมกันถึง 315 ปี ซึ่งเป็นจำนวนโทษในคดี 112 ที่สูงที่สุดในประวัติศาสตร์” “การคงอยู่ของ 'มาตรา 112' เปรียบเสมือนภัยคุกคามต่อสิทธิเสรีภาพของประชาชน เพราะว่า กฎหมายดังกล่าวมีอัตราโทษที่สูง แต่กลับถูกตีความเพื่อจำกัดเสรีภาพในการแสดงออกได้อย่างกว้างขวาง ประกอบกับกฎหมายไม่มีบทบัญญัติที่คุ้มครองการแสดงความคิดเห็น อาทิ การติชมโดยสุจริต หรือการวิจารณ์เพื่อประโยชน์สาธารณะ จึงทำให้การแสดงความคิดเห็น การปราศรัย ไปจนถึงการแต่งกายในม็อบ หรือ การช่วยเหลือสนับสนุนผู้จัดการชุมนุม กลายเป็นเหตุในการแจ้งข้อหา มาตรา 112 ได้ทั้งหมด” “อีกทั้ง การบรรจุมาตรา 112 ไว้ในหมวดความมั่นคงของรัฐ จึงทำให้เกิดความบิดเบี้ยวในกระบวนการยุติธรรม อาทิ การฟ้องกลั่นแกล้งกัน เพราะในคดี 112 ใครเป็นผู้แจ้งความดำเนินคดีก็ได้ อีกทั้ง ด้วยเป็นคดีความมั่นคงของรัฐ จึงทำให้เจ้าหน้าที่รัฐเลือกจำกัดบทบาทในการปกป้องสิทธิของผู้ต้องหา อาทิ การให้สิทธิในการประกันตัว การให้สิทธิที่จะได้รับการการพิจารณาคดีโดยเปิดเผยและการพิจารณาคดีอย่างเป็นธรรม” “ในปัจจุบัน มี ‘ผู้ต้องขัง’ ในคดี 112 ที่ไม่ได้รับสิทธิในการประกันตัว อย่างน้อย 5 คน คือ อานนท์ นำภา, เพนกวิน-พริษฐ์ ชีวารักษ์, ไผ่-จตุภัทร์ บุญภัทรรักษา, ไมค์-ภานุพงศ์ จาดนอก และ เบนจา อะปัญ แม้ว่าบุคคลดังกล่าวจะไม่มีพฤติการณ์ที่จะหลบหนีก็ตาม รวมถึงยังมีผู้ต้องขังในคดี 112 ที่ศาลมีคำพิพากษาแล้ว อย่างน้อย 2 คน คือ ‘อัญชัน’ และ ‘บุรินทร์’ “ ในส่วนของการนัดหมายกิจกรรม รุ้ง-ปนัสยา สิทธิจิรวัฒนกุล ในฐานะตัวแทนจากกลุ่มคณะราษฎรยกเลิก 112 ได้กล่าวถึงสาระสำคัญของร่างยกเลิกมาตรา 112 ดังนี้ 1. ยกเลิกประมวลกฎหมายอาญา มาตรา 1122. แก้ไขกฎหมายเกี่ยวกับความผิดฐานดูหมิ่น-หมิ่นประมาท ทั้งระบบ3. ยกเลิกโทษจำคุกในความผิดฐานดูหมิ่น-หมิ่นประมาท “ในวันอาทิตย์ที่ 31 ต.ค. 2564 ขอให้ทุกคนมารวมตัวกันที่แยกราชประสงค์ โดยกิจกรรมจะเริ่มตั้งแต่ 16.00 - 21.00 น. ถ้าเราสามารถทำให้การเข้าชื่อครั้งนี้สำเร็จได้ สิ่งที่จะเกิดขึ้นคือมาตรา 112 จะถูกยกเลิก กฎหมายหมิ่นทั้งระบบจะถูกปรับ จากโทษจำคุกเหลือเพียงแค่โทษปรับเพียงอย่างเดียว นี่คือภารกิจที่ประชาชนคนไทยทุกคนจำเป็นอย่างยิ่งที่จะต้องทำร่วมกัน..” รุ้งกล่าว ทั้งนี้ ในช่วงท้ายของกิจกรรม ช่วงเวลาประมาณ 16.45 น. ที่หน้าศาลฎีกา ได้มีเจ้าหน้าที่ตำรวจจาก สน.ชนะสงคราม นำรถยกของตำรวจเข้ามาใกล้กับเวทีแถลงข่าว ทำให้ประชาชนบางกลุ่มเดินไปประท้วงเจ้าหน้าที่ เนื่องจากเกรงว่า ตำรวจจะมายกรถของผู้ที่มาร่วมกิจกรรม แต่ในท้ายที่สุด ตำรวจได้ขับรถยกออกไป ข่าวการเมืองสิทธิมนุษยชนคณะราษฎรยกเลิก 112ม.112ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/D_V_eekqlWw/95617,2021_10_24
ชมรมเชียร์-แปรอักษรจุฬาฯ สนับสนุนยกเลิกกิจกรรมขบวนอัญเชิญพระเกี้ยว,"Submitted on Sun, 2021-10-24 18:26ชมรมเชียร์และแปรอักษร จุฬาลงกรณ์มหาวิทยาลัย สนับสนุนแถลงการณ์คณะกรรมการบริหารสโมสรนิสิตจุฬาลงกรณ์มหาวิทยาลัย เรื่อง ยกเลิกกิจกรรมขบวนอัญเชิญพระเกี้ยวในงานฟุตบอลประเพณีจุฬา ฯ - ธรรมศาสตร์ 24 ต.ค. 2564 เพจ CU Cheer Club รายงานว่าชมรมเชียร์และแปรอักษร จุฬาลงกรณ์มหาวิทยาลัย สนับสนุนแถลงการณ์คณะกรรมการบริหารสโมสรนิสิตจุฬาลงกรณ์มหาวิทยาลัย เรื่อง ยกเลิกกิจกรรมขบวนอัญเชิญพระเกี้ยวในงานฟุตบอลประเพณีจุฬา ฯ - ธรรมศาสตร์ กก.สโมสรนิสิตจุฬาฯ มีมติให้ยกเลิกกิจกรรมอัญเชิญพระเกี้ยวงานฟุตบอลประเพณีฯ กิจกรรมขบวนอัญเชิญพระเกี้ยวในอดีตที่ผ่านมาเป็นการแสดงให้เห็นถึงการดำรงอยู่ของวัฒนธรรมศักดินา ส่งเสริมสิทธิพิเศษของบุคคลด้วยมาตรฐานความงาม ซึ่งขัดต่อหลักความเท่าเทียมและสิทธิมนุษยชน ทางชมรมมีความเห็นว่า การยกเลิกขบวนอัญเชิญพระเกี้ยวนั้น ไม่เป็นการทำให้สัญลักษณ์สูงสุดของจุฬาลงกรณ์มหาวิทยาลัยถูกลดทอนคุณค่าแต่อย่างใด แต่เป็นการเปิดโอกาสให้ได้ใช้ความคิดสร้างสรรค์ในการจัดรูปแบบของขบวนในงานฟุตบอลประเพณีครั้งต่อไปให้เท่าทันตามยุคสมัย จึงจัดได้จัดทำภาพนี้ขึ้นเพื่อต้องการที่จะแสดงให้เห็นถึงบุคคลที่อยู่เบื้องล่างและเบื้องหลังของขบวนเสลี่ยงอัญเชิญพระเกี้ยว ผู้ถูกหลงลืมไปในงานที่ต้องการให้ผู้ชมสนใจเพียงความงามด้านบนเท่านั้น และหวังว่าในอนาคตจะไม่มีใครถูกกระทำเช่นนี้อีก ข่าวการเมืองสังคมวัฒนธรรมคุณภาพชีวิตกีฬาฟุตบอลประเพณีจุฬาฯ-ธรรมศาสตร์จุฬาลงกรณ์มหาวิทยาลัยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/2UvyX2Br9zU/95616,2021_10_24
พลังสตรีเสริมขบวนการอนุรักษ์นิยม | หมายเหตุประเพทไทย EP.389,"Submitted on Sun, 2021-10-24 22:05 ก่อนผ่านพ้นเดือนตุลา หมายเหตุประเพทไทยสัปดาห์นี้ ติณณภพจ์ สินสมบูรณ์ทอง และชานันท์ ยอดหงษ์ ชวนสำรวจบทบาทขบวนการสตรีอนุรักษ์นิยม รวมทั้งชมรมแม่บ้าน ว่ามีบทบาทต่อต้านขบวนการเรียกร้องประชาธิปไตย และสนับสนุนการกลับเข้าประเทศไทยเพื่อบวชพระของจอมพลถนอม กิตติขจรอย่างไร จนกลายเป็นชนวนของเหตุการณ์ 6 ตุลาคม 2519 ที่มหาวิทยาลัยธรรมศาสตร์ ติดตามรายการหมายเหตุประเพทไทยย้อนหลังที่เฟสบุ๊ค https://www.facebook.com/maihetpraphetthaiYouTube เพลยลิสต์ หมายเหตุประเพทไทยหรือลงทะเบียนรับชมที่ https://youtube.com/prachatai ข่าววัฒนธรรมหมายเหตุประเพทไทยชมรมแม่บ้าน6 ตุลาคม 2519ชานันท์ ยอดหงษ์ติณณภพจ์ สินสมบูรณ์ทองติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/mDTsAHQVU-Y/95618,2021_10_24
