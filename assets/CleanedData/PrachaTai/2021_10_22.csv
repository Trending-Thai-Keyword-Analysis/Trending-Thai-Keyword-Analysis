title,summary,link,published
6 ตุลา “ฆ่าคอมมิวนิสต์ไม่บาป” | อ่านให้ฟัง,"Submitted on Fri, 2021-10-22 06:57 วิกิพีเดียบันทึกประวัติของ กิตติวุฑโฒ ภิกขุ ไว้ตอนหนึ่งว่า ช่วงก่อนเหตุการณ์ 6 ตุลา เคยกล่าวว่า “ฆ่าคอมมิวนิสต์ ไม่บาป” ซึ่งถูกฝ่ายขวา อันได้แก่นวพล กลุ่มกระทิงแดงในสมัยนั้นนำไปใช้เป็นวาทกรรมโจมตีฝ่ายซ้าย และยุยงให้คนไทยเกลียดชังนิสิตนักศึกษาที่ชุมนุมต่อต้านการกลับเข้าประเทศของจอมพลถนอม กิตติขจรในมหาวิทยาลัยธรรมศาสตร์นำไปสู่การสังหารหมู่ในเหตุการณ์ 6 ตุลา 2519 กิตติวุฑโฒ ได้ตีความพุทธศาสนาสนับสนุนความรุนแรงในนามของการปกป้องอุดมการณ์ “ชาติ ศาสนา พระมหากษัตริย์” ผ่านคำให้สัมภาษณ์นิตยสารจตุรัส ฉบับวันที่ 29 มิถุนายน 2519 ไว้ดังนี้ จตุรัส : การฆ่าฝ่ายซ้าย หรือคอมมิวนิสต์บาปไหม กิตฺติวุฑฺโฒ: อันนั้นอาตมาก็เห็นว่าควรจะทำ คนไทยแม้จะนับถือพุทธก็ควรจะทำ แต่ก็ไม่ชื่อว่าถือเป็นการฆ่าคน เพราะว่าใครก็ตามที่ทำลายชาติ ศาสนา พระมหากษัตริย์ นั้นไม่ใช่คนสมบูรณ์ คือต้องตั้งใจ (ว่า) เราไม่ได้ฆ่าคนแต่ฆ่ามารซึ่งเป็นหน้าที่ของคนไทยทุกคน อ่านทั้งหมดได้ที่: https://prachatai.com/journal/2013/10/49085 ประชาไท #อ่านให้ฟัง หยิบบทความที่น่าสนใจมาอ่านให้คุณฟัง แบบไม่ต้องอ่าน ข่าวการเมืองสังคมวัฒนธรรมสิทธิมนุษยชนคุณภาพชีวิตPrachatai Podcastpodcastอ่านให้ฟังมัลติมีเดีย6 ตุลา 19คอมมิวนิสต์กิตติวุฑโฒ ภิกขุติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/DskN_YXay4Y/95583,2021_10_22
ธนาธร จึงรุ่งเรืองกิจ: ยุคมืดของการใช้กฎหมาย [คลิป],"Submitted on Fri, 2021-10-22 13:42 21 ตุลาคม 2564 ธนาธร จึงรุ่งเรืองกิจ แกนนำคณะก้าวหน้า และวีรนันท์ ฮวดศรี ทนายความของเบนจา อะปัญ เดินทางสู่ศาลอาญากรุงเทพใต้เพื่อเป็นนายประกันให้เบนจา พร้อมยืนยันว่าการได้รับการประกันตัวเป็นสิทธิพื้นฐานที่ควรจะได้ และเรียกร้องให้ประชาชนเห็นความสำคัญของการเรียกร้องความยุติธรรมให้นักกิจกรรมที่ถูกดำเนินคดีทางการเมือง ซึ่งธนาธรกล่าวว่า “ความยุติธรรมต่อใครคนใดคนหนึ่งในสังคม คือความยุติธรรมต่อคนทุกคนในสังคมนี้” ข่าวการเมืองธนาธร จึงรุ่งเรืองกิจมัลติมีเดียมาตรา 112ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/dadLpBVXZDU/95584,2021_10_22
รอบโลกแรงงาน ตุลาคม 2021,"Submitted on Fri, 2021-10-22 15:56เศรษฐกิจเอเชียระส่ำจากวิกฤตขาดแคลนวัตถุดิบ-แรงงาน ต้นทุนขนส่งพุ่ง และการปิดตัวของโรงงาน สภาพเศรษฐกิจในเอเชียกำลังอยู่ในภาวะย่ำแย่ อันเนื่องมาจากวิกฤตปัญหารอบด้าน ตั้งแต่เรื่องการขาดแคลนพลังงานและชิปประมวลผลคอมพิวเตอร์รวมทั้งชิ้นส่วนต่างๆ ไปจนถึง ต้นทุนการขนส่งทางเรือที่เพิ่มสูง และการปิดตัวของโรงงานต่างๆ เนื่องจากการระบาดใหญ่ของ COVID-19 มีรายงานข่าวระบุว่าขณะที่ญี่ปุ่นและอีกหลายประเทศกำลังเริ่มผ่อนคลายมาตรการฉุกเฉินเพื่อควบคุมการระบาดของ COVID-19 อยู่นี้ รัฐบาลอีกหลายประเทศกลับต้องมาบังคับใช้แผนงานต่าง ๆ เพื่อป้องกันการแพร่กระจายเชื้อ ทำให้ภาพรวมเกี่ยวกับทิศทางการเจริญเติบโตทางเศรษฐกิจทั้งในแง่ของภูมิภาคและของโลกยิ่งมีความไม่แน่นอนมากขึ้น ผลผลิตโรงงานของญี่ปุ่นชะลอตัวลงมาที่ระดับ 3.2% ในเดือน ส.ค. 2021 เมื่อเทียบกับเดือนก่อนหน้าซึ่งรายงานการลดลงไว้ที่ 1.5% สถานการณ์ในญี่ปุ่นที่ยังดูไม่ดีอยู่นี้ เป็นไปในทิศทางเดียวกับภาพรวมในเอเชียที่รายงานการปิดตัวของโรงงานต่างๆ อย่างต่อเนื่อง รายงานโดยรัฐบาลญี่ปุ่นระบุว่า อุตสาหกรรมการผลิตรถและผู้ผลิตสินค้าไอที รวมทั้งเครื่องจักรอิเล็กทรอนิกส์ คือ กลุ่มที่ได้รับผลกระทบหนักที่สุด โดยบริษัท ซูซูกิ มอเตอร์ กลายมาเป็นผู้ผลิตรถรายล่าสุดที่ออกมาประกาศพักสายการผลิตเพิ่มอีก 2-3 วัน เนื่องจากการขาดแคลนชิ้นส่วน หลังคู่แข่งรายอื่นๆ ประกาศชะลอสายการผลิตด้วยเหตุผลเดียวกันไปก่อนหน้า นอกจากนั้น ตัวเลขค้าปลีกญี่ปุ่นยังตกต่ำหนักว่าคาดถึง 4.1% จากเดือน ส.ค. 2021 เนื่องจากความต้องการสินค้าเสื้อผ้าและเครื่องใช้ผู้บริโภคที่อ่อนตัวลง ขณะเดียวกัน ภาพรวมอุตสาหกรรมการผลิตของจีนก็อ่อนตัวลงเช่นกัน โดยผลการสำรวจอย่างเป็นทางการของผู้จัดการโรงงานทั้งหลายพบว่า ดัชนีผู้จัดการฝ่ายจัดซื้อภาคการผลิต (PMI) ในเดือน ก.ย. 2021 อยู่ที่ 49.6 หรือลดลงจากระดับ 50.1 ในเดือน ส.ค. 2021 รายงานข่าวระบุว่า การสำรวจดังกล่าวเกิดขึ้น ก่อนที่จะมีรายงานการขาดแคลนพลังงานในจีน ที่ทำให้โรงงานในบางภูมิภาคของประเทศต้องระงับการทำงานไปเมื่อเร็ว ๆ นี้ สาเหตุของการลดลงของดัชนีนี้คือ ความต้องการเครื่องคอมพิวเตอร์และอุปกรณ์ต่างๆ ที่เพิ่มขึ้น เพราะนโยบายการทำงานจากบ้าน ทำให้มีไมโครชิปไม่พอสำหรับการผลิต ขณะที่ การขาดแคลนตู้ขนส่งสินค้าทางเรือและการปิดทำการของท่าเรือต่าง ๆ เป็นระยะ ๆ เนื่องจากการระบาดของ COVID-19 ก็มีส่วนทำให้เกิดเหตุสะดุดในห่วงโซ่อุปทานโลกด้วย ที่มา: VOA, 1/10/2021 เผยบริษัทจัดหางานในไต้หวันมีการเรียกเก็บค่าซื้อตำแหน่งงานจากแรงงานต่างชาติ สมาชิกสภานิติบัญญัติสังกัดพรรค DPP ซึ่งเป็นพรรครัฐบาลของไต้หวัน ได้รับคำร้องเรียนจากแรงงานต่างชาติว่าบริษัทจัดหางานมีการเรียกเก็บค่าซื้อตำแหน่งงานจากพวกตน ในอัตรา 10,000 -25,000 เหรียญไต้หวัน จึงเรียกร้องกระทรวงแรงงานต้องตรวจสอบพฤติกรรมที่ผิดกฎหมายของบริษัทจัดหางานเหล่านี้ แก้ปัญหาที่แรงงานต่างชาติถูกขูดรีด ซึ่งเป็นปัญหาหมักหมมมานาน พร้อมทั้งทบทวนขั้นตอนการย้ายนายจ้างให้มีความเป็นมิตรมากขึ้น เพื่อคุ้มครองสิทธิประโยชน์ที่ชอบด้วยกฎหมายของแรงงานต่างชาติ อย่าปล่อยให้ไต้หวันกลายเป็นเกาะแห่งแรงงานทาส ที่มา: Radio Taiwan International, 1/10/2021 ธุรกิจแฟชั่นเริ่มย้ายฐานการผลิตออกจากเอเชีย สะท้อนพิษจาก COVID-19 ระยะยาว การระบาดของ COVID-19 ในเอเชียนานเกือบถึง 2 ปี นั้นได้ส่งผลกระทบต่อห่วงโซ่อุปทานโลก (Global Supply Chain) ก่อให้เกิดความล่าช้าพร้อมทั้งค่าใช้จ่ายที่สูงขึ้นในการขนส่งสินค้าจากประเทศกำลังพัฒนาต่างๆที่เป็นฐานการผลิตในบริเวณเอเชียไปยังตลาดใหญ่ ๆ ในส่วนอื่นของโลก เช่นในยุโรปหรืออเมริกา บริษัทเสื้อผ้าชื่อดังหลายยี่ห้อจึงเริ่มหันไปตั้งโรงงานในประเทศเเถบเมดิเตอร์เรเนียนแทนเพื่อจัดการกับปัญหาข้างต้น แม้ตุ้นทุนการผลิตในประเทศโซนเอเชียอย่างเวียดนามและบังกลาเทศจะถูกกว่าประเทศในโซนเมดิเตอร์เรเนียนถึง 20% แต่ระยะเวลาการขนส่งสินค้าจากเอเชียที่ถูกยืดออกไปจากปกติ 4-5 เดือนเป็น 7-8 เดือน เนื่องจากปัญหาทางด้านการขนส่งเพราะ COVID-19 ทำให้ข้อดีข้างต้นนั้นไม่คุ้มค่าอีกต่อไป ทั้งนี้ การผลิตในประเทศอียิปต์ยังสามารถส่งสินค้าไปยังโรงงานและหน้าร้านต่าง ๆ ในยุโรปได้ในเวลาเพียง 2 เดือน ส่วนในเซอร์เบียหรือโครเอเชียที่เป็นฐานการผลิตเสื้อผ้าที่ทำจากขนสัตว์นั้น ระยะเวลาการผลิตทั้งสิ้นก็ใช้เพียงหนึ่งเดือนเศษเท่านั้น นอกจากนี้ราคาค่าเช่าตู้คอนเทนเนอร์หนึ่งตู้ที่ใช้ขนส่งสินค้า ยังก้าวกระโดดถึง 10 เท่านั้นเกิดจากเรือขนส่งที่ไม่เพียงพอเนื่องจากการระบาดของ COVID-19 ปัญหาด้านการขนส่งนั้นยังกระทบแบรนด์เสื้อผ้าหลายยี่ห้อ เช่น Hugo Boss, Lululemon, Gap และ Kohl’s โดย Hugo Boss ประกาศว่าจะย้ายฐานการผลิตไปใกล้กลับประเทศต้นกำเนิดของแบรนด์มากขึ้นซึ่งเป็นกลยุทธ์ที่เรียกว่า nearshoring เพื่อตัดปัญหาการพึ่งพาห่วงโซ่อุปทานโลก ส่วนแบรนด์อื่น ๆ ข้างต้นกล่าวว่าจะหันไปขนส่งของทางอากาศที่มีราคาสูงกว่าแทนการขนส่งทางเรือ ทั้งนี้ เพื่อจะลดปัญหาเรื่องของหมดสต็อกในช่วงเทศกาลจับจ่ายปลายปี 2021 ที่กำลังจะเข้ามา ที่มา: VOA, 1/10/2021 สมาชิกสมาพันธ์สหภาพแรงงานของฮ่องกงลงมติยุบสมาพันธ์ สมาชิกสมาพันธ์สหภาพแรงงานของฮ่องกง (CTU) ซึ่งเป็นสหภาพแรงงานฝ่ายสนับสนุนประชาธิปไตยขนาดใหญ่ที่สุดของฮ่องกง ลงมติยุบสมาพันธ์แล้วโดยระบุว่าแกนนำเผชิญภัยคุกคามหลังจากทางการจีนออกกฎหมายความมั่นคงแห่งชาติมาบังคับใช้กับฮ่องกงเมื่อปี 2020 ก่อนหน้านี้สื่อทางการจีนและสื่อชาตินิยมจีนในฮ่องกงกล่าวหา CTU ว่าทำหน้าที่เป็นตัวแทนของต่างชาติ ซึ่งความผิดตามข้อกล่าวหานี้ในกฎหมายความมั่นคงแห่งชาติฉบับใหม่มีโทษสูงสุดถึงจำคุกตลอดชีวิต ทั้งนี้ CTU เป็นหนึ่งในกลุ่มประชาสังคมมากกว่า 50 แห่ง ที่ยุบตัวนับแต่จีนบังคับใช้กฎหมายฉบับนี้เมื่อกลางปี 2020 โดยนักเคลื่อนไหวคนดังหลายคนกำลังถูกขังคุก หรือไม่ก็ต้องหนีไปลี้ภัยในต่างประเทศ ที่มา: France 24, 3/10/2021 แรงงานต่างถิ่นพากันเดินทางออกจากนครโฮจิมินห์ หลังจากทางการคลายมาตรการล็อกดาวน์ มีรายงานข่าวว่าแรงงานต่างถิ่นพาเดินทางออกจากนครโฮจิมินห์เกือบ 90,000 คน ตั้งวันที่ 1 ต.ค. 2021 หลังจากทางการคลายล็อกดาวน์ในวันที่ 30 ก.ย. 2021 เพราะเกรงว่าจะถูกล็อกดาวน์อีก หากเกิดการระบาดระลอกใหม่ ขณะที่ทางการได้ร้องขอให้แรงงานเหล่านี้อยู่ทำงานต่อไป เพราะเมืองกำลังขาดแคลนแรงงานอย่างหนัก ผู้รับเหมาบริษัทก่อสร้างแห่งหนึ่งที่เผยว่าเหลือแรงงานเพียง 60% ของที่จำเป็นต่อการดำเนินโครงการ และยากจะหาแรงงานใหม่ได้ในเวลานี้ การขาดแคลนแรงงานกระทบธุรกิจในเวียดนามที่พึ่งพาแรงงานอย่างมากและเดือดร้อนอยู่แล้วจากการล็อกดาวน์ ที่มา: CNA, 4/10/2021 รัฐบาลอังกฤษจะประกาศให้การสนับสนุนครั้งใหม่ แก่คนทำงานที่ได้รับผลกระทบจากการ COVID-19 รัฐมนตรีคลังอังกฤษจะประกาศเงินกอบกู้เศรษฐกิจจำนวน 500 ล้านปอนด์ ซึ่งมีวัตถุประสงค์เพื่อสนับสนุนคนทำงานที่อายุมาก และคนหนุ่มสาวชาวอังกฤษที่ต้องออกจากโครงการให้เงินชดเชยผู้ที่ถูกพักงาน ขณะที่รัฐบาลได้จ่ายเงินไปแล้วเกือบ 70,000 ล้านปอนด์ ให้แก่พนักงานที่ต้องอยู่บ้านช่วงการแพร่ระบาดของ COVID-19 ซึ่งจะช่วยให้อัตราการว่างงานลดลง ทั้งนี้อังกฤษเพิ่งประกาศยุติโครงการให้เงินชดเชยผู้ถูกพักงาน (furlough) เมื่อวันที่ 30 ก.ย. 2021 โดยรัฐมนตรีคลังอังกฤษระบุว่าถึงเวลาแล้วที่จะต้องเปลี่ยนผ่านการให้การสนับสนุนระยะยาว ที่มา: ITV, 4/10/2021 แพทย์อิสราเอลยื่นใบลาออกมากกว่า 2,590 คน เพราะถูกบังคับให้เข้าเวร 26 ชั่วโมง มีรายงานข่าวว่าแพทย์ประจำบ้านและแพทย์ฝึกหัดในอิสราเอลยื่นใบลาออกมากกว่า 2,590 คน โดยให้เหตุผลว่าพวกเขาถูกบังคับให้เข้าเวรทำงานเป็นเวลา 26 ชั่วโมง โดยไม่ได้พักผ่อน ทั้งนี้กระทรวงสาธารณสุขได้ออกแผนลดเวลาเข้าเวรทำงานในโรงพยาบาล 10 แห่ง ทางตอนเหนือและตอนใต้ของประเทศให้เหลือ 18 ชั่วโมง ยกเว้นแผนกผ่าตัด และจำกัดชั่วโมงทำงานให้ไม่เกิน 63 ชั่วโมงต่อสัปดาห์ ทั้งยังกำหนดให้แพทย์เข้าเวรไม่เกิน 6 ครั้งต่อเดือน โดยจะขยายแผนการดังกล่าวให้ครอบคลุมทุกโรงพยาบาลทั่วประเทศภายในปี 2026 ที่มา: The Times of Israel, 7/10/2021 รัฐบาลเบลเยียมจะพิจารณาข้อเสนอทำงาน 4 วันต่อสัปดาห์ รัฐบาลเบลเยียมจะพิจารณาข้อให้ประชาชนทั่วประเทศทำงาน 4 วันต่อสัปดาห์ โดยจุดประสงค์ของการปรับลดวันทำงานให้เหลือ 4 วันก็ถือเป็นส่วนหนึ่งของแผนที่จะเพิ่มความยืดหยุ่นในการทำงานในอนาคตของกลุ่มประเทศในยุโรป (EU) อย่างไรก็ดี มีความกังวลว่า การลดวันทำงานให้เหลือ 4 วันต่อสัปดาห์อาจทำให้พนักงานต้องทำงานเพิ่มชั่วโมงการทำงานต่อวันเพื่อชดเชยวันหยุดที่ได้มาเพิ่ม หากข้อเสนอลดวันทำงานเหลือ 4 วันนี้ ผ่านการพิจารณาจะทำให้เบลเยียมเป็นประเทศที่ 3 ในยุโรป ที่เริ่มใช้นโยบายลดวันทำงานเหลือ 4 วันต่อสัปดาห์ ต่อจากไอซ์แลนด์และสเปน ที่มา: Euronews, 7/10/2021 ผู้นำญี่ปุ่นจะให้ความสำคัญเป็นอันดับต้นต่อการขึ้นค่าจ้างให้พนักงานบริษัท นายกรัฐมนตรีคิชิดะ ฟูมิโอะของญี่ปุ่นเน้นย้ำว่า จะให้ความสำคัญเป็นอันดับต้น ๆ ต่อการขึ้นค่าจ้างให้พนักงานบริษัท ในการพิจารณาทบทวนภาษีกำไรส่วนทุนของผู้ที่มั่งคั่ง นายคิชิดะกล่าวในรายการธุรกิจทางสถานีทีวีโตเกียวเมื่อวันจันทร์ที่ 11 ตุลาคม โดยระบุว่าควรมีการหารือด้านภาษีกำไรส่วนทุนในช่วงใดช่วงหนึ่งในภายภาคหน้า โดยแนะว่าการทบทวนนี้จะไม่รวมอยู่ในแผนการเก็บภาษีของปีงบประมาณหน้า ก่อนหน้านี้นายคิชิดะชี้ว่า การขึ้นภาษีดังกล่าวอาจเป็นแนวทางแก้ปัญหาความเหลื่อมล้ำด้านความมั่งคั่งของประเทศได้ นายคิชิดะกล่าวว่า ความสำคัญอันดับแรกคือการเพิ่มค่าจ้างและได้แสดงความคิดเกี่ยวกับแรงจูงใจทางภาษีสำหรับบริษัทที่ขึ้นค่าจ้างให้แก่พนักงานของตนแต่ละคน แต่นายคิชิดะปฏิเสธที่จะขึ้นภาษีผู้บริโภคเพื่อให้ได้มาซึ่งทรัพยากรทางการคลังสำหรับการลดความเหลื่อมล้ำ นอกจากนี้ นายคิชิดะระบุชื่อประธานาธิบดีโจ ไบเดนของสหรัฐในฐานะผู้นำประเทศที่ตนต้องการพบเป็นคนแรก และกล่าวว่าพันธมิตรญี่ปุ่น-สหรัฐเป็นเสาหลักในนโยบายต่างประเทศของญี่ปุ่น อีกทั้งได้กล่าวถึงประสบการณ์ยาวนานของตนในฐานะรัฐมนตรีต่างประเทศ และเน้นย้ำความสำคัญของการสร้างความไว้วางใจระหว่างสองฝ่ายด้วย ที่มา: NHK, 11/10/2021 นักเศรษฐศาสตร์คาดตัวเลขตกงานออสเตรเลียยังสูงแม้คลายล็อกดาวน์ นักเศรษฐศาสตร์คาดว่าจะมีการตกงานเกิดขึ้นอีกในออสเตรเลียถึง 120,000 ตำแหน่ง ในเดือน ก.ย. 2021 ที่ผ่านมา หลังพบจำนวนคนตกงานมากถึง 143,600 ตำแหน่ง เมื่อเดือน ส.ค. 2021 โดยระยะตัวเลขคาดการณ์จำนวนคนตกงานอยู่ที่ระหว่าง 25,000 จนถึง 225,000 ตำแหน่ง แต่ในทางกลับกัน อัตราการว่างงานในเดือน ส.ค. 2021 ที่ผ่านมากลับลดต่ำสุดในรอบเกือบ 13 ปี อยู่ที่ร้อยละ 4.5 แต่สิ่งนี้เป็นผลจากการที่ผู้คนล้มเลิกความตั้งใจที่จะหางานทำในช่วงเวลาดังกล่าว ส่วนในเดือน ก.ย. 2021 นักเศรษฐศาสตร์คาดว่า อัตราว่างงานอาจเพิ่มสูงถึงร้อยละ 4.8 แต่อย่างไรก็ตาม ระยะตัวเลขคาดการณ์อาจอยู่ระหว่างอัตราคงที่เหมือนเดือนก่อนที่ร้อยละ 4.5 ไปจนถึงจุดสูงสุดที่ร้อยละ 5.4 ทั้งนี้ ตัวบ่งชี้ด้านการจ้างงานในอนาคต เช่น การประกาศรับสมัครงาน ได้ชี้ให้เห็นว่า อัตราการว่างงานอาจเพิ่มสูงสุดถึงร้อยละ 5 ในอีกหลายเดือนที่จะมาถึง ที่มา: SBS, 13/10/2021 บริษัทในญี่ปุ่นเตรียมจ้างคนอายุเกิน 80 ปี แก้ปัญหาขาดแคลนแรงงาน บริษัทในญี่ปุ่นกำลังค่อย ๆ พึ่งพาคนทำงานที่พ้นวัยเกษียณไปแล้ว ในการเติมเต็มตำแหน่งงานว่างในตลาดตลาดแรงงานที่หาแรงงานได้ยากยิ่ง โดยผู้ค้าปลีกรายหนึ่งกำลังจะยกเลิกการจำกัดอายุพนักงาน Nojima เครือข่ายร้านขายอุปกรณ์อิเล็กทรอนิกส์ ระบุว่าจะยกเลิกการจำกัดอายุพนักงานที่ 80 ปี ตั้งแต่เดือน ต.ค. 2564 นี้เป็นต้นไป และบริษัทยังวางแผนที่จะจ้างพนักงานใหม่ที่อายุเกิน 80 ปี เพิ่มเติมด้วย จากพนักงาน 3,000 คน ที่ Nojima ที่ทำงานเต็มเวลา มีประมาณ 10 คนมีอายุ 75 ปีขึ้นไป ตอนนี้บริษัทจะจ้างพนักงานใหม่ที่มีอายุมากกว่า 80 ปีด้วย พนักงานอาวุโสจะได้รับเงิน 120,000 เยน (ประมาณ 35,000 บาท) ต่อเดือนสำหรับการทำงาน 5 ชั่วโมงต่อวัน 4 ครั้งต่อสัปดาห์ สัญญาจ้างงานที่มีอยู่จะขยายออกไปหากพนักงานมีสุขภาพดีและเต็มใจที่ยังจะไม่เกษียณตนเองจากการทำงาน นอกจากนี้ผู้บริษัทผู้ผลิตซิปชื่อดังอย่าง YKK Group ก็ได้ประกาศยกเลิกการเกษียณอายุ เพื่อรักษาพนักงานไว้ในปี 2564 นี้ด้วย ความเคลื่อนไหวดังกล่าวส่งสัญญาณว่าตลาดแรงงานในญี่ปุ่นตึงตัวเพียงใด ขณะที่เศรษฐกิจญี่ปุ่นพยายามฟื้นตัวจากการระบาดของ COVID-19 ที่มา: Nikkei Asia, 13/10/2021 Boeing ออกข้อกำหนดให้พนักงานของโบอิ้งในสหรัฐฯ ต้องฉีดวัคซีนป้องกัน COVID-19 ภายในวันที่ 8 ธ.ค. 2021 นี้ Boeing บริษัทผู้ผลิตเครื่องบินรายใหญ่ที่สุดของสหรัฐฯ ได้ออกข้อกำหนดให้พนักงานของโบอิ้งในสหรัฐฯ ประมาณ 125,000 คน ต้องฉีดวัคซีนป้องกัน COVID-19 ภายในวันที่ 8 ธ.ค. 2021 นี้ ด้านสหภาพแรงงานงานวิศวกรรมด้านการบินและอวกาศ (SPEEA) ระบุว่าทางสหภาพแรงงานกำลังเจรจากับ Boeing เพื่อให้แน่ใจว่าจะบังคับใช้ข้อกำหนดดังกล่าวโดยพิจารณาถึงข้อกังวลของสมาชิกสหภาพแรงงานตามความเหมาะสม เช่น ปัญหาด้านสุขภาพ และเป็นไปตามข้อกำหนดในข้อตกลงสภาพการจ้าง ที่มา: IndustryWeek, 13/10/2021 แรงงานต่างถิ่นในเวียดนาม ทยอยกลับโฮจิมินห์ แรงงานต่างถิ่นในเวียดนามพากันเดินทางกลับไปทำงานในนครโฮจิมินห์และจังหวัดใกล้เคียงที่เริ่มการผลิตและอุตสาหกรรมอีกครั้ง เนื่องจากสามารถควบคุมการระบาดของ COVID-19 ได้แล้ว ส่วนใหญ่เป็นแรงงานที่เดินทางออกจากนครโฮจิมินห์และจังหวัดใกล้เคียงกลับไปยังบ้านเกิดเมื่อหลายเดือนก่อน เพราะเกิดการระบาดระลอกใหม่ช่วงปลายเดือน เม.ย. 2021 หลายคนตัดสินใจกลับมาเพราะไม่มีงานทำที่บ้านเกิด ประกอบกับโรงงานในจังหวัดทางตอนใต้เริ่มเปิดทำการอีกครั้ง ทั้งนี้นับตั้งแต่เวียดนามผ่อนคลายมาตรการจำกัดตั้งแต่วันที่ 1 ต.ค. 2021 มีแรงงานต่างถิ่นเดินทางกลับมาทำงานแล้วราว 143,000 คน แต่ภาคธุรกิจยังคงต้องการแรงงานอีกประมาณ 60,000 คน ที่มา: VnExpress International, 16/10/2021 Facebook ประกาศแผนจ้างแรงงาน 10,000 ตำแหน่ง ในยุโรปเพื่อสร้าง 'metaverse' Facebook ประกาศแผนจ้างแรงงานทักษะสูง 10,000 ตำแหน่ง ในสหภาพยุโรป (EU) เพื่อสร้าง 'metaverse' หรือโลกดิจิทัลเสมือนจริงซึ่งจะเปิดโอกาสให้ผู้คนทั่วโลกสามารถมีปฏิสัมพันธ์กันได้ในรูปแบบ 3 มิติ โดยจะเน้นรับสมัครในเยอรมนี, ฝรั่งเศส, อิตาลี, สเปน, โปแลนด์, เนเธอร์แลนด์ และไอร์แลนด์ โดย Facebook แถลงว่า 'metaverse' จะช่วยปลดล็อกการเข้าถึงโอกาสทางการสร้างสรรค์, สังคมและเศรษฐกิจ และชาวยุโรปจะร่วมกันสร้างมันขึ้นมาตั้งแต่เริ่มต้น โดยการจ้างแรงงานทักษะสูง 10,000 อัตราในสหภาพยุโรปนี้จะมีระยะเวลาภายใน 5 ปีข้างหน้า ที่มา: Yahoo News, 18/10/2021 นายกรัฐมนตรีสเปน ประกาศจะทำให้ธุรกิจขายบริการทางเพศกลับไปผิดกฎหมาย นายกรัฐมนตรีเปโดร ซานเชส ของสเปนกล่าวสุนทรพจน์ต่อผู้สนับสนุนภายหลังการประชุมใหญ่พรรคสังคมนิยมว่าจะยกเลิกธุรกิจขายบริการทางเพศที่ทำให้ผู้หญิงตกเป็นทาส ทั้งนี้ธุรกิจขายบริการทางเพศไม่ถือเป็นสิ่งผิดกฎหมายในสเปนมาตั้งแต่ปี 1995 มีคนทำงานในอุตสาหกรรมนี้ประมาณ 300,000 คน สร้างรายได้มากกว่า 26.5 พันล้านดอลลาร์สหรัฐฯ ต่อปี ที่มา: Insider, 18/10/2021 แอปพลิเคชั่นช่วยหางานชั่วคราว เป็นที่นิยมมากขึ้นในช่วง COVID-19 ระบาด แอปพลิเคชั่นบนคอมพิวเตอร์ที่ช่วยให้ผู้คนสามารถหางานทำในระยะเวลาสั้น ๆ โดยที่ต้องการการฝึกอบรมเพียงเล็กน้อย หรือไม่ต้องมีเลย กำลังเป็นที่นิยมมากขึ้นในช่วงที่เกิดการระบาดของ COVID-19 ในขณะที่อุตสาหกรรมต่าง ๆ ต้องรับมือกับปัญหาการขาดแคลนแรงงาน ​ Stint เป็นแอปพลิเคชั่นที่ได้รับความนิยมในประเทศอังกฤษ ซึ่งเจาะจงไปที่คนที่ต้องการหางานชั่วคราวที่ใช้ทักษะเพียงเล็กน้อย ส่วนแอปที่คล้ายกันนี้ในสหรัฐฯ คือ Instaworks และ Gigpro ซึ่งมีความแตกต่างจาก Stint ตรงที่เหมาะสำหรับคนทำงานที่มีประสบการณ์มากกว่า เนื่องจากการฟื้นตัวของเศรษฐกิจที่ยังไม่ชัดเจน ความยืดหยุ่นจึงเป็นสิ่งสำคัญสำหรับทั้งคนงานและนายจ้าง แอปพลิเคชั่นนี้อาจคล้ายกับแอปช่วยหางานทำในระยะสั้นจำนวนมากที่ปรากฏขึ้นในช่วงไม่กี่ปีที่ผ่านมา เช่น Uber, DoorDash และ TaskRabbit แต่แอปล่าสุดนี้มีความแตกต่างตรงที่เป็นแอปที่เชื่อมโยงคนงานกับนายจ้างที่มีความต้องการแรงงานอย่างต่อเนื่องแต่ไม่ต้องการพนักงานประจำ และช่วยบรรเทาปัญหาการขาดแคลนแรงงานในประเทศอังกฤษซึ่งส่วนหนึ่งเกิดจากการเกิดโรคระบาดใหญ่ อย่างไรก็ตาม แม้ว่าแอปพลิเคชั่นการจ้างงานระยะสั้นนี้จะสอดคล้องต่อความต้องการด้านความยืดหยุ่นในปัจจุบัน แต่นักวิจารณ์ก็ได้คาดการณ์ถึงภัยคุกคามในระยะยาว ว่าหากคนงานชั่วคราวเข้ามาแทนที่คนงานประจำ ก็อาจลดความมั่นคงในการทำงาน เงินที่นายจ้างจ่ายให้คนงานในกรณีที่ป่วยทำงานไม่ได้ ตลอดจนผลประโยชน์อื่น ๆ ที่คล้ายคลึงกัน ที่มา: VOA, 18/10/2021 Apple จะให้พนักงานในสหรัฐฯ ที่ไม่ได้ฉีดวัคซีน ตรวจ COVID-19 ด้วย ATK ทุกครั้งก่อนเข้าออฟฟิศ บริษัท Apple ได้ประกาศนโยบายใหม่สำหรับพนักงานของบริษัทที่อยู่ในสหรัฐอเมริกา โดยพนักงานที่ยังไม่ได้เข้ารับการฉีดวัคซีน COVID-19 จะต้องเข้ารับการตรวจด้วยชุดตรวจ ATK ทุกครั้ง เมื่อเข้าไปปฏิบัติงานในออฟฟิศ ส่วนพนักงานที่ได้รับวัคซีนครบแล้ว ตรวจด้วย ATK สัปดาห์ละครั้ง สำหรับพนักงานในส่วน Apple Store ที่ฉีดวัคซีนแล้วจะมีการตรวจด้วย ATK สัปดาห์ละครั้งเช่นเดียวกัน ส่วนพนักงานที่ยังไม่ได้ฉีดวัคซีนจะต้องตรวจด้วย ATK จำนวน 2 ครั้งต่อสัปดาห์ ที่มา: Bloomberg, 20/10/2021 รัสเซียให้ประชาชนหยุดงาน 9 วัน แต่ยังได้รับค่าจ้าง เพื่อควบคุมการระบาดของ COVID-19 ประธานาธิบดีวลาดิเมียร์ ปูติน ของรัสเซีย ประกาศมาตรการควบคุมโรค COVID-19 ใหม่ ด้วยการลงนามคำสั่งฝ่ายบริหาร กำหนดให้หยุดงานทั่วประเทศนาน 9 วัน แต่ยังได้รับค่าจ้าง เริ่มวันที่ 30 ต.ค.-7 พ.ย. 2021 และเรียกร้องให้ชาวรัสเซียเร่งเข้ารับการฉีดวัคซีน เพราะปัจจุบันมีเพียงร้อยละ 32 ของประชากรทั้งหมดเกือบ 146 ล้านคน ที่ฉีดวัคซีนครบ 2 โดส ที่มา: Euronews, 20/10/2021 ไต้หวันพร้อมเปิดรับแรงงานต่างชาติอย่างมีเงื่อนไข คาดเริ่มได้สิ้นปี 2021 รัฐมนตรีว่าการกระทรวงแรงงานไต้หวัน ได้ตอบข้อซักถามของ ส.ส. ในการประชุมคณะกรรมาธิการสาธารณสุขและสิ่งแวดล้อม สภานิติบัญญัติไต้หวัน ว่าการอนุญาตให้แรงงานข้ามชาติเข้ามาทำงานในไต้หวันมีความเป็นไปได้ที่จะพิจารณาผู้ที่ได้รับการฉีดวัคซีนจนครบโดสแล้วก่อนเป็นอันดับแรก รวมทั้งเมื่อเดินทางเข้าไต้หวันต้องกักตัวแบบ “1 คน 1 ห้อง” มาตรฐานเดียวกับชาวต่างชาติทั่วไปที่เดินทางเข้าไต้หวัน ซึ่งคาดว่าจะเริ่มดำเนินการได้ภายในสิ้นปี 2021 นี้ นอกจากนี้ยังระบุเงื่อนไขเพิ่มเติมอีก 2 ประการ ได้แก่ ต้องแสดงหลักฐานการตรวจ PCR ขณะเข้าเมือง และเมื่อเข้าไต้หวันแล้วต้องกักตัว 14 วัน กับการดูแลสุขภาพด้วยตนเองอีก 7 วัน ในช่วงการกักตัวยังต้องตรวจ PCR อีก 1 ครั้ง เช่นเดียวกับชาวต่างชาติทั่วไปที่เดินทางเข้าไต้หวัน ที่มา: Radio Taiwan International, 21/10/2021 สมาชิกสหภาพแรงงานเกาหลีใต้ 80,000 คน ประท้วงเรียกร้องสิทธิแรงงานที่เป็นธรรม สมาชิกสหภาพแรงงานเกาหลีใต้ ประมาณ 80,000 คน รวมตัวประท้วงเรียกร้องสิทธิแรงงานที่เป็นธรรมใน 13 เมือง ในกรุงโซลอย่างเดียวมีผู้คนร่วมการประท้วงราว 27,000-30,000 คน ทั้งนี้หลายคนมาในชุดคอสตูมจากซีรีส์ดัง 'Squid Game' เพราะรู้สึกไม่ต่างจากตัวละครในเรื่องนี้ ที่ต้องเผชิญกับปัญหาหนี้สิน ความไม่เป็นธรรมในสังคม และต้องดิ้นรนเอาตัวรอดไปวัน ๆ ทั้งนี้ผู้ประท้วงต้องการเรียกร้องให้รัฐบาลออกมาตรการดูแลแรงงานนอกระบบที่มีประสิทธิภาพ และเรียกร้องให้มีการเพิ่มค่าแรงขั้นต่ำเพื่อความเป็นธรรมกับแรงงาน ที่มา: Insider, 21/10/2021 นครนิวยอร์ก สั่งให้เจ้าหน้าที่รัฐต้องฉีดวัคซีน COVID-19 ทุกคน บิล เดอ บลาซิโอ นายกเทศมนตรีนครนิวยอร์กของสหรัฐฯ สั่งให้เจ้าหน้าที่รัฐต้องฉีดวัคซีน COVID-19 ทุกคน โดยกำหนดเส้นตายให้แสดงหลักฐานการฉีดวัคซีนต่อหัวหน้างานภายในวันที่ 29 ต.ค. 2021 หากไม่ปฏิบัติตามจะถูกพักงานโดยไม่ได้รับค่าจ้าง ทั้งนี้ปัจจุบันเจ้าหน้าที่รัฐในนครนิวยอร์กร้อยละ 71 จากทั้งหมด 160,000 คน ได้รับวัคซีนแล้วอย่างน้อย 1 โดส ที่มา: The New York Times, 21/10/2021 รายงานพิเศษแรงงานต่างประเทศรอบโลกแรงงานติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/On1cXyj-zj0/95585,2021_10_22
'นูร์ ซายัต' หญิงข้ามเพศชาวมาเลเซียที่ถูกจับในไทย ได้ลี้ภัยในออสเตรเลีย,"Submitted on Fri, 2021-10-22 16:14นูร์ ซายัต หญิงข้ามเพศชาวมาเลเซีย ยืนยันว่าเธอได้รับสถานะผู้ลี้ภัยในประเทศออสเตรเลียแล้ว หลังถูกจับกุมที่ประเทศไทยขณะรอกระบวนการทำเรื่องขอลี้ภัยไปประเทศปลายทาง โดยเปิดเผยว่า เธอรู้สึก ""ปลอดภัย, มีความสุข และเป็นอิสระ"" ในออสเตรเลียและจะไม่กลับไปมาเลเซียอีก 21 ต.ค. 2564 นูร์ ซายัต หญิงข้ามเพศเจ้าของธุรกิจเครื่องสำอางชาวมาเลเซีย ยืนยันว่าเธอได้รับสถานะผู้ลี้ภัยในออสเตรเลียแล้ว หลังถูกตามล่าจากทางการมาเลเซียที่ต้องการเล่นงานเธอในข้อหาหมิ่นศาสนาอิสลาม จากการแต่งกายเป็นหญิงในงานพิธีอิสลามที่โรงเรียนในมาเลเซีย นูร์ บอกว่าเธอรู้สึก ""ปลอดภัย มีความสุข และเป็นอิสระ"" ในออสเตรเลีย และเจ้าหน้าที่ออสเตรเลียช่วยเหลือให้เธอสามารถตั้งรกรากในออสเตรเลียได้ นูร์ยังกล่าวไว้ในวิดีโอก่อนหน้านี้ที่ถ่ายทำจากสถานที่ที่ไม่เปิดเผยว่า ""ออสเตรเลียเลือกฉัน ... เพราะกรณีของฉัน ฉันจึงไม่ได้ขอลี้ภัยในประเทศอื่น"" นูร์เล่าอีกว่า ""ฉันถูกข่มขู่และละเมิด (ในมาเลเซีย) และรัฐบาลออสเตรเลียมีความตระหนักในเรื่องนี้"" กรณีของนูร์ เป็นเรื่องที่สะท้อนให้เห็นบรรยากาศการที่เลวร้ายขึ้นสำหรับผู้มีความหลากหลายทางเพศในมาเลเซีย โดยเจ้าหน้าที่รัฐเพิ่มการปราบปรามชุมชนผู้มีความหลากหลายทางเพศ และพยายามออกกฎหมายที่เข้มงวดมากขึ้น นูร์ถูกดำเนินคดีในช่วงต้นปีที่ผ่านมา จากกรณีที่เธอเข้าร่วมกิจกรรมทางศาสนาอิสลามเมื่อปี 2561 โดยสวมชุดผู้หญิง ข้อหาดังกล่าวมีดทษจำคุกสูงสุด 3 ปี หรือปรับ หากถูกตัดสินว่ามีความผิด นอกจากนี้ นูร์ยังถูกกล่าวหาว่าขัดขืนและข่มขู่เจ้าพนักงาน ซึ่งเธอให้การปฏิเสธ เจ้าของธุรกิจเครื่องสำอางชาวมาเลเซียรายนี้เปิดเผยด้วยว่า เจ้าหน้าที่ออสเตรเลียติดต่อกับเธออย่างต่อเนื่อง แต่ไม่ได้เปิดเผยว่าเธอเดินทางจากประเทศไทยไปออสเตรเลียได้อย่างไร ขณะที่กระทรวงมหาดไทยของออสเตรเลียปฏิเสธให้ความเห็นเป็นกรณีเฉพาะ เนื่องจากกังวลเรื่องความเป็นส่วนตัว นูร์เดินทางมาที่ประเทศไทยเมื่อต้นปี 2564 เนื่องจากเผชิญกับการละเมิดสิทธิมนุษยชนและการปฏิบัติอย่างไร้มนุษยธรรมจากเจ้าหน้าที่ฝ่ายศาสนาของมาเลเซีย ก่อนถูกเจ้าหน้าที่ไทยจับกุมเมื่อเดือน ก.ย. 2564 ในข้อหาใช้หนังสือเดินทางไม่ถูกต้อง แต่ได้รับการประกันตัว นูร์เชื่อว่าในออสเตรเลียนั้นมี ""เสรีภาพและความเท่าเทียมทางเพศ"" ทำให้เธอตัดสินใจอย่างเด็ดขาดว่าจะหนีออกมาจากมาเลเซีย ที่ที่เธอไม่มีความสุขและไม่มีอิสระ นูร์ไม่ได้เปิดเผยที่อยู่ของเธอในออสเตรเลียแต่ก็ยืนยันว่าขณะนี้เธอกำลังอยู่ในขั้นตอนการกักตัวตามมาตรการควบคุมโรคโควิด-19 นูร์กล่าวอีกว่าเธอจะทำธุรกิจต่อไป โดยเน้นที่ทองและเครื่องสำอาง รวมถึงมีความฝันจะสร้างอาณาจักรทางธุรกิจขึ้นมาอีกครั้งที่นี่ ทิลากา สุลาทิเรห์ ผู้ร่วมก่อตั้งกลุ่มนักกิจกรรมเพื่อคนข้ามเพศมาเลเซีย ""จัสติสฟอร์ซิสเตอร์ส"" กล่าวว่ากรณีของนูร์ ซายัต ไม่ใช่แค่กรณีเดียวที่เกิดขึ้นในมาเลเซีย ผู้มีความหลากหลายทางเพศจำนวนมากอพยพและย้ายถิ่นฐานออกจากมาเลเซียไปตั้งรกรากที่อื่น เพราะบรรยากาศการลิดรอนสิทธิเสรีภาพเพิ่มขึ้นมากในมาเลเซีย มาเลเซียเป็นประเทศที่มีประชากรชาวมุสลิมมากกว่าครึ่งหนึ่ง โดยใช้ระบบกฎหมายร่วมกันสองระบบ คือ กฎหมายอาญาและกฎหมายครอบครัวตามหลักอิสลาม ควบคู่ไปกับระบบกฎหมายแพ่ง เรียบเรียงจาก Malaysian transgender tycoon Nur Sajat confirms asylum, saying ‘Australia chose me’, South China Morning Post, 21-10-2021 ข่าวสิทธิมนุษยชนต่างประเทศคนข้ามเพศความหลากหลายทางเพศLGBTQ+ผู้ลี้ภัยศาสนาอิสลามกฎหมายชะรีอะฮ์คดีหมิ่นศาสนามาเลเซียออสเตรเลียนูร์ ซายัตติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/eoD3O2aRZ_I/95586,2021_10_22
ค้างอยู่ 2 หมื่นล้าน สปสช.ขออนุมัติเงินกู้ฯ เร่งจ่ายค่ารักษาโควิดให้หน่วยบริการ,"Submitted on Fri, 2021-10-22 16:40สปสช. ชี้แจงกรณีรอจ่ายค่าบริการโควิด-19 หน่วยบริการ อยู่ระหว่างเร่งเสนอของบกู้เงินฯ เพิ่ม เผยเหตุช่วงโควิด-19 ระบาดหนัก ทำงบเตรียมรองรับไม่เพียงพอ รอจ่ายอีกกว่า 2 หมื่นล้านบาท ย้ำหลังงบอนุมัติ สปสช. พร้อมโอนคืนค่าบริการหน่วยบริการโดยเร็ว ทีมสื่อ สปสช. รายงานว่า นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งขาติ (สปสช.) กล่าวว่า ในช่วงสถานการณ์การแพร่ระบาดของโรคโควิด-19 โดยเฉพาะตั้งแต่เดือน พ.ค. 2564 มีผู้ติดเชื้อรายใหม่แต่ละวันเพิ่มสูงนับหลักพันรายถึงหลักหมื่นราย ทำให้มีผู้ติดเชื้อและผู้ป่วยโควิด-19 เข้ารับบริการจากหน่วยบริการทั้งภาครัฐและเอกชนจำนวนมาก ทั้งบริการคัดกรองการติดเชื้อ บริการรักษาพยาบาล บริการฉีดวัคซีน และบริการดูแลผู้ติดเชื้อโควิด-19 ที่บ้านและในชุมชน (HI/CI) ส่งผลต่อการเบิกจ่ายค่าบริการต่างๆ ของหน่วยบริการที่ส่งเข้ามายัง สปสช. เพิ่มสูงขึ้นหลายเท่าตามไปด้วยเช่นกัน เลขาธิการ สปสช. ชี้แจงรายละเอียดว่า ค่าบริการเดือน พ.ค.-ก.ค. อยู่ที่ 5,000-7,000 ล้านบาท เดือน ส.ค. เพิ่มเป็น 11,000 ล้านบาท และด้วยการเบิกจ่ายค่าบริการของหน่วยบริการที่มีระยะเวลาเบิกจ่าย 1-2 เดือน ทำให้เดือน ก.ย. เพิ่มสูงถึง 15,000 ล้านบาท มากกว่าที่คาดการณ์ไว้ จากสถานการณ์ดังกล่าวทำให้งบประมาณที่ สปสช. ขอรับเพิ่มเติมจาก พ.ร.ก.กู้เงินฯ สำหรับบริการโรคติดเชื้อโควิด-19 ไม่เพียงพอต่อการเบิกจ่ายค่าบริการกรณีโควิด-19 และทำให้เกิดภาวะรอจ่ายหน่วยบริการเป็นจำนวน 20,829.23 ล้านบาท นพ.จเด็จ กล่าวว่า ที่ผ่านมา สปสช. รับทราบปัญหาที่เกิดขึ้นแล้ว และนำเรื่องหารือกับสำนักงานสภาพัฒนาการเศรษฐกิจและสังคมแห่งชาติเพื่อเร่งแก้ปัญหา โดยให้ สปสช. จัดทำคำของบประมาณจาก พ.ร.ก.กู้เงินฯ สำหรับบริการโรคติดเชื้อโควิด-19 เพิ่มเติม ซึ่งคณะกรรมการหลักประกันสุขภาพแห่งชาติ (บอร์ด สปสช.) มีอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงสาธารณสุข เป็นประธาน ได้รับทราบและมีมติเห็นชอบแล้วในการประชุมบอร์ด สปสช. เมื่อวันที่ 11 ต.ค. 2564 เลขาธิการ สปสช. กล่าวต่อว่า อย่างไรก็ตาม ในระหว่างนี้ สปสช. ได้นำเงินกองทุนหลักประกันสุขภาพแห่งชาติในหมวดรายการและประเภทบริการอื่น หรือรายการรายได้สูง (ต่ำ) กว่าค่าใช้จ่ายสะสม ที่ไม่มีภาระผูกพัน ทำการทดรองจ่ายค่าบริการโควิด-19 ที่ค้างจ่ายหน่วยบริการส่วนหนึ่งไปก่อน ระหว่างรอการอนุมัติงบประมาณเพิ่มเติม “ขอชี้แจงหน่วยบริการที่ได้ร่วมดูแลผู้ติดเชื้อโควิด-19 ซึ่งได้ส่งเรื่องเบิกจ่ายเข้ามายัง สปสช. แล้ว แต่ยังไม่ได้รับชดเชยค่าบริการนั้น ขณะนี้ สปสช. อยู่ระหว่างประสานของบประมาณเพิ่มเติมเพื่อนำมาจ่ายชดเชยแล้ว ทันทีที่ได้รับการอนุมัติจากคณะรัฐมนตรี สปสช. จะเร่งโอนงบประมาณเพื่อจ่ายค่าบริการกรณีโควิด-19 ที่ค้างจ่ายโดยเร็ว และคาดว่าจะสามารถจ่ายได้ในกลางเดือนพฤศจิกายน” เลขาธิการ สปสช. กล่าว ข่าวเศรษฐกิจคุณภาพชีวิตสปสช.โควิดCOVID-19ค่ารักษาพยาบาลพ.ร.ก.เงินกู้สำนักงานหลักประกันสุขภาพแห่งชาติติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/FntckO7I3MQ/95587,2021_10_22
สตช.ให้ธนาคารแจ้งความแทน ปชช.ถูกดูดเงิน พท.กังวลรัฐบาลตามอาชญากรรมไซเบอร์ไม่ทัน,"Submitted on Fri, 2021-10-22 19:1122 ต.ค. 2564 สตช. แถลงเตรียมสืบสวนสอบสวนหาตัวผู้กระทำผิดคดีหักเงินจากบัญชี-บัตรเครดิต-เดบิต ภายในสัปดาห์หน้า ขอให้ธนาคารเป็นผู้เสียหายแจ้งความแทนประชาชน ส.ส.เพื่อไทย กังวลรัฐบาลตามอาชญากรรมไซเบอร์ไม่ทันทำประชาชนเดือดร้อน แนะกระทวงดีอีให้ความสำคัญเรื่องนี้มากกว่าจับแต่เฟกนิวส์ สำนักงานตำรวจแห่งชาติรายงานว่า พ.ต.อ.กฤษณะ พัฒนเจริญ รองโฆษกสำนักงานตำรวจแห่งชาติ (สตช.) ชี้แจงความคืบหน้าในการดำเนินการกรณีที่มีผู้เสียหายถูกหักเงินจากบัญชีธนาคาร บัตรเดบิต และบัตรเครดิต โดยไม่ทราบสาเหตุว่า สืบเนื่องจาก พล.อ.ประยุทธ์ จันทร์โอชา นายกรัฐมนตรี และรัฐมนตรีว่าการกระทรวงกลาโหม ได้ตระหนักถึงปัญหาดังกล่าว จึงได้กำชับหน่วยงานที่เกี่ยวข้อง โดยเฉพาะสำนักงานตำรวจแห่งชาติ ให้ประสานงานกับหน่วยงานที่เกี่ยวข้องอย่างใกล้ชิด ในการดำเนินการสืบสวนสอบสวนหาตัวผู้กระทำผิด และอำนวยความสะดวกแก่ประชาชนในการแจ้งความดำเนินคดี รองโฆษก สตช. กล่าวว่า พล.ต.อ.สุวัฒน์ แจ้งยอดสุข ผู้บัญชาการตำรวจแห่งชาติ สนองนโยบายของนายกรัฐมนตรี โดยสั่งการให้ พล.ต.อ.ดำรงศักดิ์ กิตติประภัสร์ รองผู้บัญชาการตำรวจแห่งชาติ ขับเคลื่อนนโยบายดังกล่าว โดยได้จัดให้มีการประชุมหารือเมื่อวันที่ 19 ต.ค. 2564 ร่วมกับหน่วยงานต่างๆ ที่เกี่ยวข้อง เพื่อร่วมกันหาแนวทางป้องกันแก้ไขปัญหาดังกล่าว และได้ข้อสรุปว่าทางธนาคารต่างๆ ซึ่งเป็นเจ้าของบัญชีที่ได้รับผลกระทบจะรับเป็นตัวแทนผู้เสียหายในการไปแจ้งความร้องทุกข์กับกองบัญชาการตำรวจสืบสวนสอบสวนอาชญากรรมทางเทคโนโลยี(บช.สอท.) และจะชดใช้เยียวยาเงินส่วนที่ได้รับความเสียหายให้ผู้เสียหายภายใน 5 วัน หลังจากพิสูจน์ทราบแล้วว่าบัญชีนั้นๆ ได้รับความเสียหายจากกรณีดังกล่าวจริง พ.ต.อ.กฤษณะ ชี้แจงว่า ในช่วงนี้ยังคงมีผู้เสียหายบางส่วนเดินทางไปแจ้งความกับ บช.สอท. ด้วยตัวเอง ข้อมูลล่าสุด ณ วันที่ 22 ต.ค. 2564 จำนวน 83 ราย และบางส่วนที่เดินทางไปแจ้งความกับหน่วยงานตำรวจอื่นๆ อีกกว่า 70 ราย รวมทั้งหมดกว่า 150 ราย ซึ่งเป็นจำนวนที่น้อยลงหลังจากที่มีการประชุมหารือและได้มีการประชมสัมพันธ์ออกไป เรื่องที่ทางธนาคารจะเป็นตัวแทนผู้เสียหายในการแจ้งความ รอโฆษก สตช. ขอให้ผู้ที่ได้รับความเสียหายจากกรณีดังกล่าว ติดต่อไปยังธนาคารเจ้าของบัญชีที่ได้รับความเสียหาย และทางธนาคารจะดำเนินการพิสูจน์ทราบว่าบัญชีนั้นๆ ได้รับความเสียหายจากกรณีดังกล่าวหรือไม่ หากพบว่าได้รับความเสียหายจริง ก็จะติดต่อกลับไปยังผู้เสียหายเพื่อดำเนินการชดใช้เยียวยาเงินในส่วนที่ได้รับความเสียหายต่อไป ส่วนผู้เสียหายที่ได้ร้องทุกข์ไปก่อนหน้านี้แล้ว พ.ต.อ.กฤษณะ กล่าวว่า ทางเจ้าหน้าที่ตำรวจจะดำเนินการประสานงานกับหน่วยงานที่เกี่ยวข้องในการพิสูจน์ทราบตามขั้นตอน และการเยียวยาผู้เสียหายต่อไป โดยทางธนาคารและหน่วยงานต่างๆ ได้ประชุมหารือกันอีกครั้งเมื่อวันที่ 20 ต.ค. 2564 และได้รับรายงานว่าต้องมีการรวบรวมและตรวจสอบข้อมูลความเสียหายและข้อมูลอื่นๆ ที่เกี่ยวข้อง จากนั้นจะเดินทางมาร้องทุกข์กับทาง บช.สอท. รองโฆษก สตช. กล่าวว่า ในสัปดาห์หน้า เจ้าหน้าที่ตำรวจจะดำเนินการสืบสวนสอบสวน รวมถึงพิสูจน์ทราบตัวบุคคลและการกระทำความผิดอย่างเต็มความสามารถ และจะประสานงานกับหน่วยงานที่เกี่ยวข้องอย่างใกล้ชิด เพื่อนำตัวผู้กระทำความผิดมาดำเนินคดีตามกฎหมายอย่างถึงที่สุดต่อไป พ.ต.อ.กฤษณะ ยังขอให้ประชาชนตรวจสอบข้อมูลรายการเดินบัญชี รวมถึงยอดเงินในบัญชี บัตรเครดิต และบัตรเดบิตของท่าน ว่ามีการถอนหรือหักเงินออกไปโดยที่ท่านไม่ทราบสาเหตุหรือไม่ หากพบว่ามีการถอนหรือหักเงินออกไปโดยไม่ทราบสาเหตุและท่านไม่ได้ใช้จ่ายยอดดังกล่าว ขอให้รีบติดต่อธนาคารเจ้าของบัญชีหรือเจ้าของบัตรนั้นๆ เพื่อให้ทางธนาคารดำเนินการตรวจสอบและจะเป็นตัวแทนผู้เสียหายในการร้องทุกข์ โดยหากธนาคารตรวจสอบและพบว่าบัญชีหรือบัตรเครดิตบัตรเดบิต ของท่านได้รับความเสียหายจริง ก็จะดำเนินการเยียวยาชดใช้ต่อไป และขอให้ติดตามข่าวสารอยู่เสมอ เพื่อจะได้รู้ทันกลโกงของเหล่ามิจฉาชีพ นอกจากนี้หากพบเห็นเบาะแสการกระทำความผิด สามารถแจ้งไปยัง Call Center สำนักงานตำรวจแห่งชาติ หมายเลขโทรศัพท์ 191 หรือ 1599 ได้ตลอด 24 ชั่วโมง ด้านพรรคเพื่อไทยรายงานว่า กฤษฎา ตันเทอดทิตย์ ส.ส.หนองคาย พรรคเพื่อไทย ที่ปรึกษาคณะกรรมาธิการการสื่อสาร โทรคมนาคม และดิจิทัลเพื่อเศรษฐกิจและสังคม (กมธ.ดีอีเอส) สภาผู้แทนราษฎร อดีตรองเลขาธิการสภาอุตสาหกรรมแห่งประเทศไทย และคณะทำงานเศรษฐกิจของพรรคเพื่อไทย กล่าวว่า ตามที่มีอาชญากรรมทางไซเบอร์ มีการดูดเงินจากบัญชีธนาคารบัตรเครดิตและบัตรเดบิตของประชาชนเป็นจำนวนมาก โดยมีผู้เสียหายแล้วเป็นผู้ถือบัตรเครดิต 5,700 ราย คนถือบัตรเดบิต 4,800 ราย มูลค่าความเสียหายมากกว่า 130 ล้านบาท เป็นเรื่องที่น่ากังวลมาก และ เชื่อว่าจะมีอาชญากรรมทางไซเบอร์ในลักษณะต่างๆ เกิดขึ้นอีก เหมือนในต่างประเทศ ซึ่งพลเอกประยุทธ์ และรัฐบาลจะต้องตามให้ทัน และมีมาตรการปกป้องคุ้มครองประชาขนไม่ให้เป็นเหยื่ออาชญกรรมทางไซเบอร์นี้ ส.ส.เพื่อไทย กล่าวว่า ก่อนหน้านี้ในเดือน ก.ย. 2564 กระทรวงสาธารณสุขออกมายอมรับเองว่ามีการแฮกข้อมูล โดยมีข่าวว่าเป็นข้อมูลของประชาชนกว่า 16 ล้านราย และมีเหตุการณ์ที่โรงพยาบาลถูกแฮกข้อมูลเพื่อเรียกค่าไถ่หลายแห่ง ทำให้ดูเหมือนว่าประเทศไทยมีความอ่อนแอในการป้องกันอาชญากรรมทางไซเบอร์ และอาจจะเป็นเป้าหมายมากขึ้นในอนาคตถ้าหากไม่สามารถป้องกัน และสร้างความเข้มแข็งเพื่อป้องกันอาชญากรรมทางไซเบอร์เช่นนี้ กฤษฎา กล่าวต่อว่า หากจำกันได้ คณะทำงานเศรษฐกิจพรรคไทยได้เตือนปัญหาของอาชญากรรมทางไซเบอร์นี้ตั้งแต่สมัยที่รัฐบาลเริ่มดำเนินการโครงการพร้อมเพย์ โดยพยายามจะให้ประชาชนทุกคนเข้าไปใช้ระบบพร้อมเพย์ ด้วยความเป็นห่วงว่าหากไม่มีระบบการป้องกันที่ดีพอ อาชญากรรมทางไซเบอร์จะมีเพิ่มขึ้นอีกมาก ส.ส.เพื่อไทย กล่าวว่า จากข้อมูลที่ทราบ การดูดเงินเกิดจากการซื้อขายออนไลน์ ดังนั้น รัฐบาลจึงต้องเข้าไปตรวจสอบและถือโอกาสนี้ในการเก็บข้อมูลและรักษาข้อมูลการค้าออนไลน์ทั้งหมด เพื่อป้องกันอาชญกรรม อีกทั้งจะเป็นประโยชน์ในการเก็บข้อมูลของรัฐเพื่อวิเคราะห์เรื่องต่างๆ ในอนาคต และยังจะเป็นประโยชน์ในการจัดเก็บภาษีด้วย กฤษฎาชี้ว่า อาชญากรรมทางไซเบอร์ครั้งนี้เป็นเหมือนสัญญาณเตือนภัยให้รัฐบาลไทยตื่นตัว เพราะนี่เป็นแค่จุดเริ่มต้นเท่านั้น ซึ่งคณะทำงานเศรษฐกิจพรรคเพื่อไทยเชื่อว่าจะมีมากกว่านี้ในอนาคต โดยในประเทศที่พัฒนาแล้วแม้แต่ในประเทศสหรัฐอเมริกา ซุนดาร์ พิชัย ประธานเจ้าหน้าที่บริหารของกูเกิล (Google) ยังออกมาเตือนรัฐบาลสหรัฐถึงความมั่นคงทางไซเบอร์ และอาชญากรรมทางไซเบอร์ที่จะมีมากขึ้น ให้รัฐบาลสหรัฐเตรียมตัวให้พร้อม ส.ส.เพื่อไทย แนะว่า กระทรวงดีอี จะต้องตื่นตัวและเร่งรับมือกับปัญหานี้โดยด่วน ไม่ใช่คิดแค่เรื่องจับข่าวปลอมหรือเฟกนิวส์ ซึ่งหลายครั้งดูเหมือนกลายเป็นรัฐบาลที่ออกข้อมูลที่คลาดเคลื่อน​ และเป็นผู้ให้เฟกนิวส์เสียเอง หรือ ทำเพียงไล่ปิดเว็บเพียงแค่นั้น กฤษฎา กล่าวว่า คณะทำงานเศรษฐกิจพรรคเพื่อไทยอยากขอเสนอให้รัฐบาลร่วมมือกับภาคเอกชน โดยเฉพาะกับ คณะกรรมร่วมภาคเอกชน 3 สถาบัน (กกร.) ที่ประกอบ ด้วย สภาอุตสาหกรรมแห่งประเทศไทย สภาหอการค้า แห่งประเทศไทย และสมาคมธนาคาร เพื่อร่วมมือกันจัดเตรียมระบบป้องกันอาชญกรรมทางไซเบอร์ที่เข้มแข็ง เพื่อป้องกันปัญหาอาชญากรรมทางไซเบอร์ที่จะเกิดขึ้นในอนาคต โดยรัฐบาล ธนาคาร และเอกชนอาจจะร่วมมือกัน โดยรัฐบาลและธนาคารออกทุน โดยใช้ข้อมูลจากภาคเอกชนและประชาชนที่เคยได้รับผลประทบ เพื่อให้ได้ระบบการป้องกันที่ดีสุด ซึ่งในปัจจุบัน ทั้งบุคคล​ากรและเงินทุน ไม่เพียงพอในการบริหารงานส่วนนี้ เหมือนรัฐบาลไม่เข้าใจและไม่ให้ความสนใจในส่วนนี้มากนัก ส.ส.เพื่อไทย ชี้ว่า การเปลี่ยนแปลงของโลกที่รวดเร็วจะมีทั้งประโยขน์และมีทั้งโทษ และ อาชญากรรมที่จะตามมา ซึ่งเป็นเรื่องปกติที่รัฐบาลจะต้องเตรียมรับมือกับปัญหา โดยจะต้องคิดล่วงหน้าหน้าและหาทางป้องกันและปราบปรามเพื่อไม่ให้เกิดความเสียหายอย่างมากได้ ซึ่งหากพลเอกประยุทธ์ ขาดความรู้และตามไม่ทัน ความเสียหายทางเศรษฐกิจอาจจะมากเกินรับมือก็เป็นได้ ข่าวเศรษฐกิจความมั่นคงอาชญากรรมไซเบอร์ดูดเงินตัดบัตรเครดิตสำนักงานตำรวจแห่งชาติพรรคเพื่อไทยกฤษฎา ตันเทอดทิตย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/E_DSzUuCnec/95588,2021_10_22
ชนพื้นเมือง กาแฟ...วิถีที่พึ่งพา ดูแลป่าให้ยั่งยืน กับปัญหาของนโยบายทวงคืนผืนป่า,"Submitted on Fri, 2021-10-22 20:19องอาจ เดชา : รายงาน ทำความรู้จัก 4 แบรนด์กาแฟ ของกลุ่มชาติพันธุ์ชนพื้นเมืองในหลายๆ พื้นที่ทางภาคเหนือ กับปัญหาของนโยบายทวงคืนผืนป่า ที่ย้อนแย้งกับวิถีชีวิต วิถีชุมชนคนอยู่กับป่าในหลายพื้นที่ เป็นที่รับรู้กันทั่วไปว่า หลายสิบปีที่ผ่านมา หลายพื้นที่หลายชุมชนบนดอยสูงนั้นได้ถูกกระแสทุนรุกคืบเข้าไปโดยไม่รู้ตัว จนทำให้ชุมชนชาติพันธุ์ ชนพื้นเมืองตั้งรับกันไม่ทัน เกิดการเปลี่ยนแปลง เริ่มปรับเปลี่ยนจากวิถีดั้งเดิม กลายเป็นเกษตรกรปลูกพืชเชิงเดี่ยว ที่กลุ่มทุนและรัฐเข้าไปส่งเสริมอย่างเช่น ข้าวโพด จนมีการขยายพื้นที่ไปมากขึ้นๆ ตามลำดับ จนกระทั่งเกิดวงจรอันเลวร้ายที่ยากจะสลัดถอนออกไปได้ ไม่ว่าจะเป็นเรื่องของ หนี้สิน ดินตาย น้ำแล้ง ป่าหาย ชีวิตล้มป่วยด้วยสารเคมี ฯลฯ ในขณะที่กระแสสังคมเมืองข้างล่าง ก็โหมกระหน่ำโจมตีกล่าวหากลุ่มพี่น้องชาติพันธุ์คือตัวการทำลายป่า ทำให้น้ำท่วม น้ำแล้ง หนำซ้ำยังสร้างปัญหาหมอกควันไฟป่าเกือบทุกปี อีกทั้งภาครัฐ เริ่มใช้มาตรการที่สวนทางกับวิถีชุมชนดั้งเดิม พยายามใช้อำนาจเข้าไปบีบบังคับชาวบ้าน ผ่านนโยบายทวงคืนผืนป่า และใช้มาตรการกดดัน จนไปกระทบต่อวิถีชีวิตของชุมชนคนอยู่กับป่าดั้งเดิม จนกลายเป็นประเด็นความขัดแย้ง เหมือนไม่มีวันที่สิ้นสุด อย่างไรก็ตาม เมื่อหันไปมอง ยังมีอีกหลายๆ ชุมชนบนดอย หลายๆ พื้นที่ในภาคเหนือ พยายามยืนหยัดต่อสู้ เรียกร้องรักษาสิทธิ และพยายามเรียนรู้ปรับวิถีชีวิตให้สอดคล้องกับผืนดินผืนป่าที่เขาอาศัยอยู่มานานหลายชั่วอายุคน ว่าจะทำอย่างไรถึงจะอยู่ได้อย่างพัฒนาและยั่งยืน การรวมกลุ่มกันในเรื่องของการปลูกกาแฟออร์แกนิก กาแฟอินทรีย์ใต้ร่มเงาของป่า จนกลายเป็นกลุ่มวิสาหกิจชุมชน ทำกิจกรรมร่วมกัน ตั้งแต่การปลูกกาแฟ การดูแลรักษา และการแปรรูปกาแฟให้มีคุณภาพ จนกลายเป็นแบรนด์กาแฟอราบิก้าท้องถิ่น เกิดขึ้นในพื้นที่ชุมชนบนดอยของตนเอง แบรนด์กาแฟเหล่านี้ คือบทสะท้อนและยืนยันให้สังคมข้างล่าง และคนทั่วไปได้สัมผัสและรับรู้ว่า จริงๆ แล้ว คน อยู่กับป่า อย่างพึ่งพาและเกื้อกูลกัน และยังสามารถตอบโจทย์ได้ว่า การปลูกกาแฟออร์แกนิกใต้ร่มเงาของป่า ของชนพื้นเมืองบนดอยสูงนั้น นอกจากจะช่วยสร้างรายได้แล้ว ยังมีส่วนช่วยกันดูแลป่าไปพร้อมๆ กันด้วย มีรายงานพบว่า ตลอดระยะเวลาเกือบยี่สิบปีที่ผ่านมา ได้มีการทำวิจัยเปรียบเทียบผลดีผลเสียของการปลูกกาแฟใต้ร่มไม้ออกมามากมาย ซึ่งงานวิจัยส่วนใหญ่ได้ข้อสรุปตรงกันว่าหากดำเนินการตามมาตรฐานสิ่งแวดล้อมที่มีการกำหนดไว้อย่างเคร่งครัด การปลูกกาแฟใต้ร่มไม้ให้ผลดีกว่าการปลูกแบบอุตสาหกรรมกลางแจ้งในทุกๆ ด้าน ตั้งแต่รสชาติที่ดีกว่า เพราะในร่มเมล็ดกาแฟจะสุกช้าๆ ทำให้มีน้ำตาลในธรรมชาติสูงกว่า ส่งผลให้กาแฟมีรสชาติที่ลุ่มลึกและมิติมากกว่า ปลอดภัยกว่า เพราะไม่ต้องใช้ยาฆ่าแมลงและสารเคมี ตรงข้ามกับวิธีปลูกแบบปกติที่ต้องใช้ยาฆ่าแมลงสูงมาก สิ่งแวดล้อมดีขึ้น เพราะการปลูกใต้ร่มไม้ช่วยทำให้เกิดความชุ่มชื้นในดิน ลดการกัดเซาะหน้าดิน และช่วยกักเก็บคาร์บอนไดอ็อกไซด์ได้มากกว่า มีความหลากหลายทางชีวภาพสูงขึ้น เพราะส่งเสริมให้มีการอนุรักษ์หย่อมป่าที่เหลืออยู่ ทำให้เอื้อประโยชน์ต่อการอนุรักษ์ความหลากหลายทางชีวภาพโดยเฉพาะนกอพยพ ว่ากันว่า ทั่วโลกทุกวันนี้ ตลาดกาแฟที่ปลูกใต้ร่มไม้ เติบโตขึ้นตามลำดับ และมีมูลค่ากว่า พันล้านบาทเฉพาะในตลาดที่สหรัฐอเมริกา แต่นั่นก็ยังคิดเป็นเพียง 1–2% ของมูลค่าตลาดกาแฟโดยรวมเท่านั้น การส่งเสริมการปลูกกาแฟใต้ร่มไม้จึงยังมีโอกาสเติบโตได้อีกมาก หากผู้ดื่มและผู้ขายกาแฟแสดงเจตจำนงที่ต้องการซื้อกาแฟจากระบบการผลิตที่ยั่งยืนมากขึ้น ชาวต่างชาติมาศึกษาดูงาน การปลูกกาแฟใต้ร่มไม้ในป่า (ที่มาภาพ : กาแฟ Lapato) สำหรับในประเทศไทย การส่งเสริมการปลูกกาแฟใต้ร่มไม้เชิงอนุรักษ์น่าจะเป็นตัวเลือกที่ดีอย่างหนึ่งที่สามารถส่งเสริมควบคู่ไปกับการฟื้นฟูป่าบนเขาหัวโล้นในหลายๆพื้นที่ เพราะอย่างน้อยก็เป็นทางเลือกให้เกษตรกรมีรายได้ที่ยั่งยืน ควบคู่ไปกับการปรับปรุงสภาพแวดล้อมและธรรมชาติรอบตัว เราไปทำความรู้จักที่มาของแบรนด์กาแฟ ของกลุ่มพี่น้องชาติพันธุ์ในหลายๆ พื้นที่ทางภาคเหนือกันดีกว่า 1. LAPATO Organic Coffee LAPATO :เลพาทอ กาแฟอินทรีย์ของชาวปกาเกอะญอ กลุ่มวิสาหกิจเกษตรอินทรีย์ตำบลแม่วิน อำเภอแม่วาง จังหวัดเชียงใหม่ LAPATO : เลพาทอ เป็นภาษา ปกาเกอะญอ ที่เรียกชื่อของยอดเขาที่มีหน้าผาสูงชื่อว่า ‘ผาแง่ม’ เทือกเขานี้ คือ ต้นกำเนิดของแม่น้ำวางที่ไหลมาสมทบแม่น้ำขานสู่แม่น้ำปิง ซึ่งถือเป็นแหล่งต้นน้ำที่สำคัญอีกสายหนึ่งของชาวเชียงใหม่ ในพื้นที่แห่งนี้มีหมู่บ้านเล็ก ๆ ที่โอบล้อมด้วยภูเขาและป่าไม้อยู่ด้านหลังดอยอินทนนท์ เป็นพื้นที่ของพี่น้องชาวปกาเกอะญอที่มีวิถีชีวิตผูกพันกับผืนป่ามาอย่างยาวนาน หมู่บ้านนี้ คือ หมู่บ้านหนองเต่า ต.แม่วิน อ.แม่วาง จ.เชียงใหม่ เป็นแหล่งกำเนิด กาแฟในชื่อ ‘ LAPATO ’ สมคิด ตุ้มอินมูล เจ้าหน้าที่ส่งเสริมเกษตรยั่งยืน ของสถาบันส่งเสริมการเรียนรู้เพื่อการพัฒนาที่ยั่งยืน ภายใต้มูลนิธิพัฒนาภาคเหนือ บอกเล่าให้ฟังว่า ก่อนจะมาเป็น เลพาทอ ว่าในช่วงปี 2550 เขาซึ่งเป็นเจ้าหน้าที่ส่งเสริมเกษตรยั่งยืน รับมอบหมายให้รับผิดชอบช่วยส่งเสริมเกษตรยั่งยืนให้กับเครือข่ายการจัดการทรัพยากรลุ่มน้ำวางตอนบน ซึ่งประธานเครือข่ายคือ บุเจ้ ไศลทองเพริศ ณ ตอนนั้น ยังดำรงตำแหน่ง นายกองค์การบริหารส่วนตำบลแม่วิน “นายกอบต.ได้มอบหมายให้ กวิ๊ หรือ อำนวย นิยมไพรนิเวศน์ ซึ่งเป็นเลขานุการ อบต.แม่วิน ร่วมกับ ผมช่วยกันคิดค้นกิจกรรมการต่อยอด พืชผัก ไม้ผล ที่มีอยู่แล้วในตำบลแม่วิน ให้คนที่อยู่กับป่าตำบลแม่วินให้มีรายได้ ให้มีความมั่นคงที่จะอยู่กับพื้นที่อย่างยั่งยืน ด้วยการศึกษาค้นหาพืชที่จะอยู่ร่วมกับป่าได้ สร้างรายได้ สร้างความมั่นคงให้คนอยู่กับป่าได้ ในตอนนั้น ทางกลุ่มเริ่มมีการศึกษาหาความรู้ และออกไปศึกษาดูงานในพื้นที่ต่างๆ เช่น การแลกเปลี่ยนความรู้ และศึกษาดูงาน การปลูกผักอินทรีย์ การเลี้ยงวัว ของสหกรณ์เกษตรอินทรีย์ แม่ทา ต. แม่ทา จ. เชียงใหม่ ไปศึกษาดูงาน และศึกษากระบวนการการผลิตกาแฟอราบิก้า บริษัทดอยช้าง จ.เชียงราย ไปดูงานร้านกาแฟอาข่าอาม่า จ.เชียงใหม่ ไปดูงานกาแฟออแกนิคบ้านขุนลาว จ.เชียงราย นอกจากนั้น ยังได้เข้าร่วมอบรมการผลิตกาแฟอราบิก้าคั่วบดสำหรับเกษตรกร ณ ศูนย์วิจัยและฝึกอบรมที่สูง คณะเกษตรศาสตร์ มหาวิทยาลัยเชียงใหม่ รุ่นที่ 3/2552 ” หลังจากนั้น ทุกคน ได้กลับพูดคุยแลกเปลี่ยนกัน ว่าเราจะเลือกทำกิจกรรมอันไหนดี “ในที่สุด เราสรุปกันว่า น่าจะเริ่มทำกาแฟอินทรีย์ เพราะกาแฟนั้นสร้างรายได้ เก็บได้นาน กาแฟสามารถปลูกร่วมกับไม้ป่าในไร่หมุนเวียนเดิมได้ กาแฟป้องกันดินถล่มได้” เขาจึงได้ทำโครงการร่วมกับองค์การบริหารส่วนตำบลแม่วิน มีการเชิญทีมวิทยากรจากศูนย์วิจัยและฝึกอบรมที่สูง คณะเกษตรศาสตร์ มหาวิทยาลัยเชียงใหม่ มาอบรมให้กับเกษตรกรในพื้นที่ต.แม่วิน ที่สนใจปลูกกาแฟ ประมาณ 40 คน จาก 14 หมู่บ้าน ที่บ้านหนองเต่า จากนั้น อบต.แม่วิน ช่วยสนับสนุน ให้เพาะกล้าพันธุ์กาแฟ จำนวน 200,000 ต้น ได้แจกจ่ายกล้ากาแฟให้กับเกษตรกร 70,000 ต้น อีกทั้งได้ช่วยกันทำปุ๋ยหมัก 700 กระสอบ แจกจ่ายใน 14 หมู่บ้าน พบว่าเกษตรกรปลูกกาแฟเพียงใช้เป็นสัญลักษณ์การใช้ประโยชน์ของที่ดิน แต่ไม่สามารถตอบโจทย์ในด้านเศรษฐกิจสร้างรายได้ให้กับเกษตรกรได้เลย กวิ๊ อำนวย นิยมไพรนิเวศน์ กับสมคิด ตุ้มอินมูล สองผู้มีบทบาทกำเนิดกาแฟ เลพาทอ :LAPATO ในปี 2553 จำเป็นต้องเอาจริงจังกับการสร้างเศรษฐกิจ เพื่อให้เห็นรูปธรรม เนื่องจากที่ผ่านมา เรา 2 คน ใช้ฐานหมู่บ้านเครือข่ายการจัดการทรัพยากรลุ่มน้ำวางตอนบนในการเคลื่อนกิจกรรมซึ่งกระจายไม่ได้เจาะจงพื้นที่ จึงไม่สามารถคาดหวังผลผลิตกาแฟเพื่อมาทำการตลาดได้ จึงปรึกษากันว่าการจัดระบบการจัดการกาแฟใหม่ ตั้งแต่ต้นน้ำ กลางน้ำ และปลายน้ำ “เรามีการรวมกลุ่มเกษตรกร จนกลายเป็นกลุ่มวิสาหกิจ โดยได้เน้น 3 หมู่บ้านที่มีกาแฟ คือ หมู่บ้านหนองเต่า หมู่บ้านห้วยอีค่าง หมู่บ้านทุ่งหลวง” โดยพื้นที่ต้นน้ำนั้น มีการจัดตั้งองค์กรผู้ประกอบการในรูปแบบวิสาหกิจชุมชน ประธานกลุ่มวิสาหกิจ โดย กวิ๊- อำนวย นิยมไพรนิเวศน์ มาร่วมถือหุ้นกับ สมคิด ตุ้มอินมูล, สุนันทา ตุ้มอินมูล และพิกุล จันทกูล ร่วมกันจัดตั้งเป็นห้างหุ้นส่วนสามัญเลพาทอ กันขึ้นมา เป้าหมายก็เพื่อเป็นองค์กรทำตลาด และสื่อสารกับผู้บริโภคให้เข้าใจการทำกาแฟเพื่ออนุรักษ์ป่า และจัดสรรกำไรคืนให้กับเครือข่ายการจัดการทรัพยากรลุ่มน้ำวางตอนบน ไปทำกิจกรรมการอนุรักษ์ป่า เช่น ทำแนวกันไฟ บวชป่า สืบชะตาแม่น้ำ เป็นค่าอาหารให้คณะกรรมการเครือข่ายได้ประชุมปรึกษา แก้ไขปัญหาเรื่องป่าไม้ที่ดินในเขตป่า เป็นต้น ส่วนพื้นที่กลางน้ำ ก็ให้มีจุดแปรรูปควบคุมคุณภาพการผลิตกะลากาแฟ สมคิด ตุ้มอินมูล ผู้ร่วมก่อตั้ง เลพาทอ บอกว่า เป้าหมายเลพาทอ คือ สนับสนุนให้คนอยู่กับป่า หมายความว่า คนต้องดูแลป่า คนจะอยู่กับป่าได้ ต้องมีปัจจัยหลายด้าน คือ ความมั่นคงทางอาหาร วัฒนธรรม สิ่งแวดล้อม มีสุขภาพที่ดี และมีสวัสดิการด้วย “การส่งเสริมการปลูกกาแฟไม่ได้เป็นคำตอบทั้งหมด เพียงแต่เป็นจุดเริ่มต้น เป็นแกนกลางในการเชื่อมโยงเพื่อตอบโจทย์ปัญหาอื่นๆ เรามั่นใจว่า เรามีต้นทุนของชุมชนในเรื่อง กาแฟ ซึ่งมีมายาวนาน อีกทั้งยังได้รับการส่งเสริมจากภาครัฐที่เปลี่ยนจากพื้นที่การปลูกฝิ่น มาปลูกกาแฟทดแทน ทั้งยังมีหน่วยงานศูนย์วิจัยเกษตรหลวงขุนวางที่อยู่ในพื้นที่ได้เป็นหน่วยงานสนับสนุนความรู้ ค้นคว้าวิจัยสายพันธุ์กาแฟ เพื่อส่งเสริมปลูกกาแฟในพื้นที่ มีองค์ความรู้ในการผลิตกาแฟที่มีอยู่แล้วจำนวนมาก เหล่านี้สามารถส่งเสริมต่อยอดยกระดับให้มีประโยชน์กับชุมชนได้ โดยเฉพาะผู้นำชาวบ้านหลายท่านที่ต่อสู้ให้คนอยู่กับป่า เช่น นายบุเจ้ ไศลทองเพริศ ชนเผ่าปกาเกอะญอ อดีตนายก อบต.แม่วิน ผู้ที่สนับสนุนทำกาแฟเลพาทอมาอย่างต่อเนื่อง คอยให้คำปรึกษาชี้แนะแนวทางให้เลพาทอ ทำธุรกิจกาแฟที่ชุมชนมีส่วนร่วม ให้เอื้อประโยชน์กับผู้ประกอบการ เอื้อประโยชน์กับชุมชน และให้เลพาทอเป็นหน่วยช่วยระดมทุนเพื่อรักษาป่ารักษาสิ่งแวดล้อม” ปัจจุบัน มีชาวบ้านในชุมชนที่เข้าร่วมการพัฒนากาแฟ คือหมู่บ้านหนองเต่า หมู่บ้านห้วยอีค่าง หมู่บ้านป่าไผ่ หมู่บ้านห้วยหอย ต.แม่วิน อ.แม่วาง จ.เชียงใหม่ กวิ๊ - อำนวย นิยมไพรนิเวศน์ แกนนำเกษตรอินทรีย์บ้านหนองเต่า และหนึ่งในผู้ประกอบการ LAPATO บอกเล่าว่า พื้นที่ลุ่มน้ำวางตอนบน เป็นที่พื้นที่อาศัยของกลุ่มชนเผ่า 3 ชนเผ่า คือ พี่น้องพื้นเมือง ม้ง และปกาเกอะญอ พื้นที่แม่วินหรือเครือข่ายลุ่มน้ำวาง เมื่อหลายสิบปีก่อนเราเคยเจอเรื่องความไม่เป็นธรรมในเรื่องที่ดิน การประกาศอุทยานฯ ทับที่ทำมาหากินของเรา ชาวบ้านโดนไล่ให้คนออกจากป่า พ่อแม่พี่น้องต้องไปหน้าศาลากลาง หน้าทำเนียบ เพื่อต่อสู้เรื่องที่ดินทำกิน ผู้นำครอบครัวหลายคนต้องออกไปเพื่อต่อสู้ พอผู้นำครอบครัวออกไป ก็เริ่มเกิดปัญหาในครอบครัว ไม่มีรายได้ ทุกคนเหนื่อยล้ามาก เราต้องสู้กับความไม่เป็นธรรมของที่ดินของเรา ทุกคนต่างต้องช่วยกันทำมาหากินเพื่อหารายได้เพื่อความอยู่รอดของเรา แต่เราก็ไม่เคยทำลายป่า เราไม่ทำลายบ้านของเราเอง เพราะมันคือที่อยู่ ที่ทำกินของเราที่เราต้องรักษาไว้ กวิ๊ เล่าให้ฟังอีกว่า ต่อมากระแสการพัฒนาชุมชนก็เริ่มเข้ามาพัฒนาการทำเกษตรในพื้นที่ของชาวบ้าน ปรากฏว่าให้เกษตรกรใช้สารเคมีเยอะมาก เข้ามากระทบและทำลายทรัพยากร ซึ่งเมื่อก่อนปกาเกอะญอมีการทำไร่หมุนเวียน ทำนา นั้นเป็นวิถีดั้งเดิม แต่ยุคหนึ่งได้มีหลายหน่วยเข้ามา ไม่ว่าจะเป็นเกษตรพื้นที่สูงหรือหน่วยงานอื่น ๆ เอาพืชผักมาจากข้างนอกมาให้เราปลูก ไม่ใช่พืชผักดั้งเดิม เป็นพืชจากต่างประเทศ เป็นพืชเมืองหนาว เวลามามันไม่ได้มาแค่พืช มันต้องมีอย่างอื่นตามเข้ามาช่วย ทั้งปุ๋ยทั้งสารเคมี พืชแต่ละตัวก็มีสารเคมีที่ใช้แตกต่างกันไป บ๊วยต้องใส่ตัวนี้ อะโวคาโดต้องใส่ตัวนี้ พลับต้องใส่ตัวนี้ คือเขาแนะนำอะไรมาชาวบ้านก็ทำ อันนั้นก็เป็นช่วง 40 กว่าปีที่ผ่านมา กาแฟ ก็เป็นอีกหนึ่งตัว ที่เจ้าหน้าที่เข้ามาส่งเสริมในขณะนั้น “กาแฟก็เป็นพืชอีกตัวหนึ่งที่เข้ามาเมื่อ 40 ปีที่แล้วในรุ่นปู่รุ่นย่า เป็นโครงการของ UN (องค์การสหประชาชาติ) เข้ามาส่งเสริมให้ชาวบ้านปลูกกาแฟ กาแฟใช้เวลา 3 ปีกว่าจะเก็บเกี่ยวได้ พอ 3 ปีเก็บเกี่ยวได้รัฐจะรับซื้อคืน ซื้อแบบเชอรรี่เมล็ดกาแฟ ชาวบ้านบางคนก็แปรรูปเองบ้าง แต่ว่าตำด้วยครกกระเดื่องตำข้าว เอาเปลือกออก ต้องเอามาล้าง ขั้นตอนยุ่งยากมาก ชาวบ้านก็เลยไม่สนใจ พอ 2-3 ปีผ่านไป พืชตัวอื่นก็เข้ามาอีก เริ่มมีบ๊วย พลับ สาลี่ มาทีละตัว เป็นวงจร ให้พืชมา ส่งเสริมให้ปลูก ซื้อคืน แล้วก็ปล่อยทิ้ง พืชตัวอื่นก็มาต่อ ทุกคนก็ตามไปปลูกตัวใหม่ กาแฟตัวเก่าก็ทิ้งไป บางคนก็มีพื้นที่ไม่พอ พืชตัวใหม่มาก็ตัดทิ้งบ้าง กาแฟชาวบ้านก็ไม่รู้จัก กินก็ไม่เป็น เพราะมันไม่ใช่พืชดั้งเดิมของชาวบ้าน รุ่นต่อมาบ๊วย พลับ ได้ผลผลิตก็แนวเดียวกัน ได้ผลผลิตมาก็รับซื้อคืน ช่วงนั้นก็เหมือนกับว่ามันไม่ค่อยมีคนรู้จัก กินกันไม่เป็น พอไม่ค่อยได้ขายก็ทิ้งอีก จะให้ชาวบ้านกินก็กินไม่ได้ มันก็มาอย่างนี้เรื่อย ๆ จนถึงตอนนี้เริ่มเข้ามาส่งเสริมพืชระยะสั้น เป็นผัก ผักไม่เหมือนไม้ยืนต้น มันต้องใช้พื้นที่โล่ง ไม่มีต้นไม้ ต้องตัดทิ้งหมดเลย สิ่งเหล่านี้บั่นทอนเราและธรรมชาติ กวิ๊ - อำนวย นิยมไพรนิเวศน์ แกนนำเกษตรอินทรีย์บ้านหนองเต่า และหนึ่งในผู้ประกอบการ LAPATO ในฐานะผู้ผลิตที่เป็นเกษตรกรคนรุ่นใหม่ กวิ๊และเพื่อนๆ ของเขาบนดอยสูง จึงพยายามอย่างยิ่งยวดที่จะดำรงวิถีชีวิตในการอยู่ร่วมกับป่าอย่างยั่งยืนที่สุด ในขณะเดียวกันก็ยังรักษาการผลิตอาหารที่ดีส่งตรงถึงผู้บริโภคอย่างมีคุณภาพและปลอดภัยได้ด้วย “ทำยังไงเราจะมีอาหารที่ดีกิน และป่าก็ยังอยู่ได้ด้วย ไม่ใช่ถางป่าปลูกผักไปเรื่อยๆ ถ้าทำอย่างนั้นวันหนึ่งก็จะไม่มีใครสักคนที่อยู่รอดได้ สิ่งที่เราทำทุกวันนี้คือใช้ประโยชน์จากป่าหลาย ๆ ระดับชั้น เรามีต้นไม้ระดับสูง กลาง มีไม้คลุมดิน มีไม้เลื้อยบนต้นไม้ แม้แต่ใต้ดินก็ยังมี กาแฟที่เราปลูกก็เป็นกาแฟใต้ร่มไม้ในป่า เรื่องเล็กๆ น้อยๆ เหล่านี้เราอยากมีโอกาสเล่าให้ผู้บริโภคฟัง เพราะวิถีชีวิตที่ดีต้องนำพาไปสู่ความยั่งยืน” กวิ๊ บอกย้ำอย่างนั้น ว่ากันว่า เลพาทอ ทุกวันนี้ ถือว่าเป็น Power sharing และ Eco Living โดยชุมชนและชาวบ้านที่อยู่กับป่า สามารถดำรงชีพได้พร้อมกับการช่วยดูแลป่า รักษาป่า เป็นการรวมกลุ่มคนรุ่นใหม่ได้กลับมาช่วยกันรักษาทรัพยากรที่ดินทำกินของรุ่นพ่อแม่ และสร้างการมีส่วนร่วมจากคนเมือง โดยทุกๆ การซื้อกาแฟ 1 แก้ว คืน 1 บาทสู่ชุมชน เพื่อนำกลับไปดูแลรักษาฐานทรัพยากรของพวกเขาด้วย 2. Pa'Ka Coffee เช่นเดียวกับกาแฟ Pa'Ka Coffee วิสาหกิจชุมชน กลุ่มกาแฟอราบิก้า และหัตถกรรม ดอยป่าแป๋ อำเภอบ้านโฮ่ง จังหวัดลำพูน อีกหนึ่งแบรนด์ หนึ่งชุมชนปกาเกอะญอ ที่ได้รวมกลุ่มกัน จนสร้างชื่อเสียงและสร้างรายได้ให้กับชุมชนมานับสิบปีมาแล้ว จุดเริ่มต้นของ ปา'กา คอฟฟี่ Pa'Ka Coffee ได้เริ่มต้นตั้งแต่ปี 2553 ที่ชุมชนได้รวมกลุ่มเพื่อแปรรูปกาแฟให้มีคุณภาพ โดยกาแฟนั้นได้ปลูกแซมใต้ร่มไม้ในป่าชุมชน ซึ่งทำให้ชุมชนสามารถตอบโจทย์ฐานรายได้ที่เป็นมิตรต่อสิ่งแวดล้อมบนฐานแนวคิดการดูแลจัดการป่าของปกาเกอะญอและชุมชนได้เริ่มทำกลุ่มวิสาหกิจชุมชนเพื่อสร้างการนำเสนอแนวคิดของกาแฟชุมชนป่าแป๋และการจัดการทรัพยากรบนฐานประเพณีวัฒนธรรมปกาเกอะญอในชุมชน ว่ากันว่า Pa'Ka Coffee ได้ยึดตามแนวคิดการอยู่ร่วมกันระหว่างคนกับป่า เหมือนกับบทธา ของบรรพบุรุษของปกาเกอะญอ ที่พร่ำสอนลูกหลานเอาไว้ว่า ""ออทีเกอตอที ออก่อเกอตอก่อ... กินกับน้ำให้รักษาน้ำ กินกับป่าให้รักษาป่า"" ดีปุ๊นุ-บัญชา มุแฮ หนุ่มปกาเกอะญอ หนึ่งในผู้ร่วมก่อตั้ง Pa'Ka Coffee ได้บอกเล่าให้ฟังว่า ทำไมจึงหันมาส่งเสริมให้ชาวบ้านปลูกกาแฟ? “เพราะกาแฟมันช่วยทำให้ชุมชนชาวบ้านมีรายได้ดี เนื่องจาก กาแฟที่นี่ เป็นกาแฟคุณภาพพิเศษ เป็นสิ่งวิเศษที่ในหลวง ร.9 ให้กล้าพันธุ์พวกเรามา ที่สำคัญก็คือ การปลูกกาแฟไม่ได้ทำลายป่า กาแฟเป็นตัวแทนชุมชนที่จะสื่อสารเรื่องราว ต่างๆ ของชุมชนผ่านกาแฟ มีเพียงหมู่บ้านป่าแป๋ดอยช้าง ที่ปลูกกาแฟ เพราะปลูกมานานแล้ว แต่ก่อนหน้านั้น เราไม่ได้มีการพัฒนาอย่างจริงจัง จนกระทั่งคุณเล็ก-ภัทร์ไพบูลย์​ เรือนสอน ซึ่งมาเป็นเขยในหมู่บ้าน ได้มาทำกาแฟอย่างจริงจัง และสนับสนุนให้ชุมชน ขยายพันธุ์ ปลูกกาแฟที่มีอยู่ให้เพิ่มจำนวนมากขึ้น” ดีปุนุ ยังย้ำกับเราว่า การปลูกกาแฟนั้นช่วยรักษาป่า “การปลูกกาแฟ มันทำให้ป่ายังอยู่ ต้นน้ำยังมี เราปลูกแซมเข้าไปในป่าใหญ่ โดยที่ไม่ต้องตัดต้นไม้ ไม่เหมือนพืชเชิงเดี่ยวที่รัฐส่งเสริมนั้นมุ่งแต่ทำลายป่า แต่พืชอย่างกาแฟที่เราปลูก นั้นชอบร่มเงา เราสังเกตได้ว่า กาแฟจะเติบโตสวยงามได้ บริเวณต้นน้ำที่มีต้นไม้ใหญ่” ดีปุนุ บอกเล่าให้ฟัง ในขณะที่ ภัทร์ไพบูลย์ เรือนสอน หนึ่งในผู้ประกอบการ และผู้สนับสนุนให้ชุมชนปลูกกาแฟ ภายใต้แบรนด์ Pa'Ka Coffee ก็ได้บอกจุดแข็งของกาแฟแบรนด์นี้เอาไว้ว่า จุดแข็งของเราก็คือขั้นตอนการทำProcess กาแฟของเรา เราคิดถึงกระบวนการตั้งแต่การเก็บเมล็ดกาแฟจากต้น จนถึงกระบวนการคั่วที่เราดูแลทุกProcess ด้วยตัวชุมชนและ Pa'ka Coffee ทำมาตลอด 10 ปีที่ผ่านมา ดังนั้น กาแฟทุกแก้วที่ออกมาเลยมีคุณค่าที่มากกว่ากาแฟหนึ่งแก้ว แต่เป็นการดูแลและใส่ใจของชุมชนที่ตั้งใจทำกาแฟบ้านตัวเองออกมาให้ดีที่สุด “กาแฟที่ลูกค้าของเราชอบตลอด 10 ปี คือ Pa'Ka estate คั่วกลาง เพราะกาแฟคั่วกลางของเราคือการคั่วที่ดึงรสชาติกาแฟของป่าแป๋ได้ดีที่สุด และพิเศษสุดโดยมีการันตีจาก Coffee Review ได้คะแนน 81 ดังนั้นการกินกาแฟคือการสัมผัสรสชาติดินของบ้านป่าแป๋เรา การมีดินที่ดี ต้องมีป่าที่ดีด้วย ดังนั้นกาแฟจึงเป็นการเล่าเรื่องราวพื้นที่ของชุมชนป่าแป๋ได้ดี” ภัทร์ไพบูลย์ เรือนสอน หนึ่งในผู้ประกอบการ และผู้สนับสนุนให้ชุมชนปลูกกาแฟ ภายใต้แบรนด์ Pa'Ka Coffee ที่สำคัญ ก็คือพวกเขาได้ตระหนักถึงเรื่อง ""การส่งต่อแนวคิดให้กับคนรุ่นใหม่นั้นสำคัญที่สุด"" “งานสำคัญของเราทุกวันนี้ คือการส่งต่อองค์ความรู้บทบาทหรือแนวคิดให้กับคนรุ่นใหม่ในชุมชนปกาเกอะญอผ่านการลงมือทำของคนรุ่นใหม่ให้ได้เข้าใจการอยู่ร่วมและเคารพต่อธรรมชาติของคนปกาเกอะญอ รวมถึงการสร้างเศรษฐกิจที่เป็นมิตรแต่สิ่งแวดล้อมผ่านผลผลิตที่มีอยู่แล้วในชุมชนเพราะ คนรุ่นใหม่คืออนาคตของชุมชน"" เมื่อเราถามว่า ที่สุดแล้ว กาแฟจะเป็นทางออกให้กับพี่น้องชาติพันธุ์หรือไม่ โดยดูได้จาก ปัจจุบัน มีหลายแบรนด์กาแฟอราบิก้าของหนุ่มสาวคนรุ่นใหม่ที่เป็นชาติพันธุ์บนพื้นที่สูง จ.เชียงใหม่ เชียงราย หรือลำพูน ฯลฯ ที่ออกมาทำธุรกิจ ทำวิสาหกิจชุมชน ขายเมล็ดกาแฟ เปิดร้านกาแฟ โดยชูผลิตภัณฑ์แบรนด์กาแฟพรีเมียมของตน ดีปุนุ บอกว่า กาแฟไม่ได้ตอบโจทย์ให้กับวิถีชีวิตในหมู่บ้านผม ได้อย่างลงตัวทั้งหมดหรอก ซึ่งวิถีชีวิตที่สำคัญต่อคนกะเหรี่ยง นั่นก็คือ เขามีวิถีทำไร่หมุนเวียน ไร่หมุนเวียนเป็นทั้งชีวิตและจิตวิญญาณของคนในชุมชน เป็นอาชีพหลักของคนที่นี่ ส่วนกาแฟนั้นเป็นอาชีพเสริมที่จะเพิ่มรายได้ให้กับชุมชน “ดังนั้น นอกจากข้าวในไร่หมุนเวียนแล้ว กาแฟอาจเป็นการตอบโจทย์ให้กับคนรุ่นใหม่ได้อย่างงดงามในขณะนี้ แต่ก็ถือว่าไม่ได้ครอบคลุมทั้งหมด” 3. กาแฟวัชพืชหลังเขา อีกแบรนด์หนึ่ง ที่โดดเด่น น่าสนใจไม่แพ้กัน นั่นคือ “กาแฟวัชพืชหลังเขา” 1 ในกาแฟ 9 ดอย จังหวัดเชียงใหม่ เสน่ห์ของกาแฟวัชพืชหลังเขา ก็คือเป็นกาแฟที่ปลูกบนความสูงจากระดับน้ำทะเล 1200 เมตร บนความสูงของป่าสนวัดจันทร์ อำเภอกัลยาณิวัฒนา จังหวัดเชียงใหม่ ว่ากันว่า มีนักชิมบอกว่า รสชาตินั้นเทียบกับระดับกาแฟดอยช้าง หรือกาแฟห้วยห้อมกันได้เลย ทองดี ธุระวร ศิลปินปกาเกอะญอ นาม “ทองดี ตุ๊โพ...วงวัชพืชหลังเขา” และถือว่าเขาเป็นผู้บุกเบิก ที่ลงมือปลูกกาแฟในพื้นที่ป่าสนอย่างจริงจัง โดยได้รับต้นพันธุ์จากโครงการหลวงวัดจันทร์ จนกระทั่งกลายเป็นชื่อแบรนด์ “กาแฟวัชพืชหลังเขา” ซึ่งได้นำมาจากชื่อวงของเขานั่นเอง จุดแข็ง ของกาแฟวัชพืชหลังเขา ที่ทุกคนสนใจและติดใจ ก็คือ เขาลงมือปลูกเอง คั่วเอง ขายเอง ดื่มเอง เสร็จทุกขั้นตอน ทองดี บอกว่า ก่อนนั้น ได้ไปเรียนรู้การทำโพรเสส การคั่วจากที่อื่นๆ ก่อนจะนำมาปรับใช้ให้เหมาะสมที่สุดกับกาแฟของเรา “พะตีจะใช้หม้อดินคั่วกาแฟ บนอุณหภูมิความร้อนที่สูง รสชาติจะดี หอมๆ ” เขายืนยันอย่างนั้น กว่าจะมาเป็นเมล็ดกาแฟคั่วหม้อดิน ก็ต้องผ่านขั้นตอนกะเทาะเปลือก กะเทาะกะโหลก เขาก็ใช้เครื่อง ทำให้ทำได้ครั้งละมากๆ ใช้วิถีแบบกรรมวิธีเครื่องสีข้าว คือพยายามค้นหาวิธีการทำจนได้ ขั้นตอนแพ็กใส่ถุงก็น่าสนใจ ใช้อุปกรณ์ที่ผลิตขึ้นมา ให้ปลอดสูญญากาศ ประหยัดด้วย สุวิชานนท์ รัตนภิมล ศิลปิน นักเขียน นักเดินทาง และเป็นมิ่งมิตรกับทองดีมาช้านาน บอกเล่าให้ฟังว่า ทุกครั้งที่ไปเยือนบ้านพี่ทองดี เราจะนั่งจิบกาแฟในเตาไฟกันนั่นเลย “กาแฟวัชพืชหลัง รสชาติดีมาก ในความเห็นของผม กาแฟที่ปลูกเอง คั่วเอง ปรุงเอง ดื่มเอง มันได้ความรู้สึกในทางจิตใจ มันส่งผ่านมายาวนาน ตั้งแต่ต้นเล็กต้นน้อย จนได้เมล็ด คุณค่าอยู่ตรงนั้น พี่ทองดีเป็นศิลปินเพลงอีกด้วย ยิ่งเป็นเรื่องสุนทรียะในโลกกาแฟนะ มีเรื่องเล่า มีรายละเอียดให้จับใจ กลายเป็นแบรนด์พิเศษไปเลย” สุวิชานนท์ รัตนภิมล กับทองดี ธุระวร กำลังคัดเลือกเมล็ดกาแฟวัชพืชหลังเขา ทองดี บอกเล่าให้ฟังว่า ที่หันมาสนใจเรื่องการปลูกกาแฟก็เพราะว่า ต้องการตอบสนองแนวทางของพ่อหลวง( ร.9) ในสมัยนั้น ในราวปี 2518 พ่อหลวงต้องการให้ชาวบ้าน ในแถบนี้ ลด ละ เลิก ปลูกสิ่งเสพติด ซึ่งตอนนั้น มีชาวบ้าน หลายๆ หมู่บ้านของอำเภอกัลยาณิวัฒนา และหมู่บ้านใกล้เคียง ในเขต อำเภอเมือง จังหวัดแม่ฮ่องสอนก็เข้ามาร่วมด้วยกัน ก็เริ่มต้นปลูกกาแฟตั้งแต่ตอนนั้นกันเลย “ที่บอกว่า ปลูกกาแฟช่วยดูแลป่าด้วยนั้น ก็เพราะว่า กาแฟเป็นพืชเชิงเดี่ยวไม่ได้ แต่ต้องอาศัยพืชอื่นเป็นเพื่อน อาศัยต้นไม้ใหญ่ ช่วยดึง N-P-K ดึงแร่ธาตุลงมา กาแฟนั้นต้องการแสง70 ต้องการร่มเงา 30% ฉะนั้น การปลูกกาแฟต้องอาศัยต้นไม้ให้ร่มเงา กาแฟจึงจะมีคุณภาพและอายุยืนอย่างน้อย 40 ปีขึ้นไป” ทองดีบอกว่า การปลูกกาแฟของชาวบ้านที่นี่ ต่างคนต่างทำ แต่พอเวลาจะขาย ก็จะมาแปรรูปทำร่วมกัน โดยใช้ชื่อแบรนด์ “วัชพืชหลังเขา” ซึ่งนอกจากจะมีกาแฟแล้ว ก็ยังมีการแปรรูปข้าวกล้อง ออกจำหน่ายไปพร้อมๆ กันด้วย 4. Maechaem Arabica Coffee อีกแบรนด์หนึ่ง ซึ่งถือว่าเป็นแบรนด์ใหม่ที่น่าจับตามอง นั่นคือ Maechaem Arabica Coffee กับสโลแกน “แม่แจ่มอราบิกา...กาแฟฟื้นป่า สร้างรายได้” สมเกียรติ มีธรรม ผู้ประสานงานโครงการแม่แจ่มโมเดลพลัส และเลขานุการมูลนิธิฮักเมืองแจ่ม บอกเล่าให้ฟังว่าทำไม จึงเกิดแบรนด์ Maechaem Arabica Coffee นี้ขึ้นมาว่า เนื่องจากก่อนหน้านั้น แม่แจ่ม ถือว่าเป็นอำเภอที่ปลูกพืชเชิงเดี่ยวมากกว่าอำเภออื่นในจังหวัดเชียงใหม่ มีพื้นที่มากถึง 1 แสนกว่าไร่ แต่ถ้าเปรียบเทียบระดับจังหวัด ก็ยังถือว่าน้อยกว่าน่าน และจังหวัดอื่น แต่ปัญหาคือ การปลูกพืชเชิงเดี่ยวมาถึงจุดไม่คุ้มทุน ต้นทุนสูง ผลิตตกต่ำ ชาวบ้านก็เริ่มหาพืชทางเลือกอื่นมาทดแทน แต่ไม่รู้จะปลูกพืชอะไรที่มันขายได้เหมือนกับข้าวโพด “เราจึงเห็นว่า กาแฟเป็นพืชอีกชนิดหนึ่ง ซึ่งยังเป็นที่ต้องการของตลาดอยู่ และเป็นพืชที่เป็นมิตรกับสิ่งแวดล้อม น่าจะเหมาะสมที่จะนำมาใช้เป็นพืชเบิกนำในการฟื้นฟูป่าและสร้างรายได้ให้กับชาวบ้าน” สมเกียรติ มีธรรม ผู้ประสานงานโครงการแม่แจ่มโมเดลพลัส และเลขานุการมูลนิธิฮักเมืองแจ่ม ปัจจุบัน อำเภอแม่แจ่มมีพื้นที่ปลูกกาแฟ 1,372 ไร่ ให้ผลผลิต 150 กก./ไร่ ในหนึ่งปีมีกาแฟออกสู่ตลาดจำนวน 201 ตัน ปลูกกันกระจายไปทั่วแทบทุกตำบล ส่วนที่ทางแม่แจ่มโมเดลพลัสส่งเสริม และยกระดับกลุ่มเป็นวิสาหกิจชุมชน คือมีที่บ้านกองกาย ต.บ้านทัพ บ้านแม่แฮใต้ ต.ปางหินฝน บ้านห้วยผักกูด ต.แม่ศึก และบ้านแม่ซา ต.แม่นาจร เขายืนยันว่า การปลูกกาแฟ ช่วยส่งเสริมการจัดการป่าได้ และช่วยฟื้นฟูป่าได้ “เพราะว่ากาแฟสายพันธุ์อราบิกา เป็นพืชที่สร้างรายได้และเป็นมิตรกับสิ่งแวดล้อม กาแฟสายพันธุ์อราบิกาไม่ชอบแดดจัด เติบโตและให้ผลผลิตดีได้ ต้องมีไม้ร่มเงาขึ้นปกคลุม สร้างความชุ่มชื่นและบังแสงแดดไม่ให้ต้นกาแฟถูกแสงแดดมากไปซึ่งจะทำให้ต้นกาแฟไม่สมบูรณ์และตายได้ โดยลักษณะนี้ เราจึงใช้กาแฟเป็นไม้เบิกนำในการฟื้นฟูเขาหัวโล้น เพิ่มพื้นที่สีเขียวและสร้างรายได้ให้กับชาวบ้าน ส่วนกาแฟที่ปลูกกันในป่าชุมชน ชาวบ้านก็จะช่วยกันรักษาและป้องกันไม่ให้ไฟป่าลุกลามเข้าไปในพื้นที่ปลูกกาแฟอีกด้วย ก็เท่ากับว่าช่วยป้องกันไฟป่าไปในตัว” สมเกียรติ บอกเล่าถึงการรวมกลุ่ม การจัดการเรื่องกาแฟ จนนำไปสู่การสร้างแบรนด์ของชาวบ้านเอาไว้อย่างน่าสนใจว่า เรื่องกาแฟ แม่แจ่มโมเดลพลัสได้ดำเนินการร่วมกับภาคีเครือข่าย โดยแบ่งออกเป็น 2 กลุ่มคือ กลุ่มที่ 1 เป็นกลุ่มที่เข้าไปดำเนินการตั้งแต่ต้นน้ำ กลางน้ำ และปลายน้ำ ในกลุ่มนี้กำลังดำเนินการอยู่ที่บ้านกองกาย ต.บ้านทัพ ส่วนที่บ้านแม่วาก ต.แม่นาจร กำลังริเริ่มในปีนี้ กลุ่มที่ 2 เป็นกลุ่มที่ชาวบ้านปลูกอยู่เดิม แต่ไม่มีใครเข้าไปส่งเสริมและพัฒนาคุณภาพกาแฟและกลุ่มให้เข้มแข็ง กลุ่มหลังนี้มีค่อนข้างมาก แต่มีปัญหาคุณภาพกาแฟ เนื่องจากไม่มีความรู้ในดูแลรักษา การแปรรูป และการตลาด กาแฟแม่แจ่มจึงยกระดับและสร้างแบรนด์ตัวเองไม่ได้ เราจึงพยายามที่จะยกระดับคุณภาพขึ้นไป โดยเฉพาะในกลุ่มที่ 2 ซึ่งต้องการความช่วยเหลือสูงมาก หากทำตรงนี้ได้ก็จะทำให้กาแฟแม่แจ่มมีชื่อเสียงขึ้นมาได้ “โดยในเบื้องต้น เราเอากาแฟที่บ้านโป่งสะแยง บ้านแม่ซา บ้านแม่มะลอ ต.แม่นาจร กาแฟบ้านแม่ขี้มูกน้อย ต.บ้านทับ และกาแฟบ้านห้วยผักกูด ต.แม่ศึก ส่งไปคัพปิ้งหรือไปทดสอบคุณภาพ ปรากฏว่ากาแฟแม่แจ่มทุกพื้นที่มีค่าเฉลี่ย 80 เปอร์เซ็นต์ขึ้นไป ถือว่ากาแฟอยู่ในระดับที่มีคุณภาพสูงพอควร จากนั้นเราจึงเอากาแฟที่ผลคัพปิ้งสูงสุดมาสร้างแบรนด์ Maechaem Arabica Coffee (แม่แจ่มอราบิก้า คอฟฟี่) และตอนนี้ เรากำลังเปิดหน้าร้านจำหน่ายผลิตภัณฑ์ไผ่และสินค้าชุมชน ซึ่งในร้านก็จะมีกาแฟแม่แจ่มอราบิก้าบริการและวางจำหน่าย โดยดึงคนรุ่นใหม่เข้ามาช่วยดำเนินการ จดทะเบียนเป็นวิสหกิจชุมชนที่คอยดูแลเรื่องการตลาดด้วย” เขาย้ำว่า กาแฟ ไม่ใช่ทางออกเดียว แต่เป็นทางเลือกให้ที่จะสร้างรายได้ไปพร้อมๆ กับการดูแลรักษาป่า “ผมคิดว่ากาแฟไม่ใช่ทางออกเดียว ที่จะสร้างรายได้ควบคู่ไปกับการดูแลป่าของพี่น้องชาติพันธุ์ ผมยกตัวอย่างพี่น้องบ้านหินลาดใน อำเภอเวียงป่าเป้า จังหวัดเชียงราย นอกจากชาวบ้านที่นั่นจะมีกาแฟแล้ว เขายังมีเรื่องการท่องเที่ยวชุมชน มีการยกระดับคุณค่าผลิตภัณฑ์จากป่า ไม่ว่าจะเป็นน้ำผึ้ง ลูกก่อ สมุนไพร ฯลฯ เพื่อเพิ่มมูลค่าอีกด้วย ดังนั้น ชุมชนในพื้นที่อำเภอแม่แจ่ม ก็ต้องเรียนรู้อย่างต่อเนื่องเพื่อยกระดับคุณภาพสินค้า สร้างมูลค่าทางการตลาด ร่วมถึงต้องสื่อสารกับสังคมผ่านโลกออนไลน์ให้เป็นด้วย” 5. นโยบายทวงคืนผืนป่า เมื่อพูดถึงการปลูกกาแฟใต้ร่มเงาป่าของพี่น้องชาติพันธุ์ ทำให้เราอดนึกถึงประเด็นเรื่อง นโยบายทวงคืนผืนป่า ที่รัฐยังคงดำเนินการอย่างต่อเนื่องไม่ได้ ซึ่งแน่นอนว่า มันย่อมขัดแย้ง ย้อนแย้งกับวิถีชีวิต วิถีชุมชนคนอยู่กับป่าในหลายพื้นที่ กับสิ่งที่พวกเขาพยายามทำกันอยู่ในขณะนี้ ทองดี ธุระวร บอกด้วยน้ำเสียงเคร่งเครียดจริงจังว่า นโยบายทวงคืนผืนป่า เป็นความคิดของมนุษย์ที่มีความคิดที่ล้างผลาญธรรมชาติ ชอบแขวนคอตัวเองโดยไม่รู้สึกตัว เป็นมนุษย์ที่ชอบคิดแทนธรรมชาติ ซึ่งจริงๆ แล้ว สรรพสิ่งมีการเกิดแก่เจ็บตายเอง อย่าคิดแทนมัน อย่าคิดแทนธรรมชาติ “ผมว่ากลุ่มที่คิดทวงคืนผืนป่า น่าจะฝันหวานอยู่ในห้องแอร์ สมองคิดเรื่องงบประมาณที่จะได้เอาไปละลายเพื่อประโยชน์ตัวเองและเพื่อนพ้อง ซึ่งทุกวันนี้คนที่ดูแลป่าธรรมชาติ 90% คือประชาชน อีก10% คือเจ้าหน้าที่ เขาทำได้แค่เป็นพี่เลี้ยงเท่านั้น ลองโครงการนี้เกิด ความฉิบหายเกิดขึ้นทันที เช่น ไฟป่ารุนแรงแน่ เพราะไม่มีประชาชนช่วยแล้ว สอง แล้งหนัก เพราะประชาชนไม่ทำฝายทดน้ำหรือฝายแม้วให้อีกแล้วสาม ประชาชนจะไม่เป็นหูเป็นตาหรือสายข่าวให้อีกแล้ว เจ้าหน้าที่ป่าไม้มีไม่ถึงสองแสน.ผมว่าคน 78 ล้านคนช่วยกันทั้งประเทศ ฉันยังไม่มั่นใจว่าป่าจะไม่ถูกทำลาย.ไฟป่าจะไม่เกิดและลำห้วยจะไม่แห้งแล้ง.สรุปคือ ถ้าฉลาด ให้ยกเลิกนโยบายนี้เสีย ถ้าโง่ก็ทำต่อ แล้วจะรู้ว่านรกมีจริง และกลุ่มที่จะได้รับผลกระทบมากที่สุดคือคนในเมืองอย่างแน่นอน” ทองดี บอกอีกว่า จริงๆ ทุกวันนี้ ไม่ได้คิดแค่เรื่องกาแฟอย่างเดียว แต่คิดถึงเรื่องการปลดล็อคไม้หวงห้ามของกรมป่าไม้ ว่าถ้าเมื่อไหร่ให้ชาวบ้านปลูกไม้เศรษฐกิจ อย่างเช่น ไม้มะค่า พยุง สัก มะฮอกกานี ซึ่งตนเชื่อว่า ถ้ามาส่งเสริมให้ชาวบ้านปลูกไม้กันแบบนี้ 5 ปี เขียวทั้งแผ่นดินอย่างแน่นอน นี่ต่างหาก ที่มาถูกทางอย่างแท้จริง เช่นเดียวกับ ดีปุนุ - บัญชา มุแฮ หนุ่มปกาเกอะญอ หนึ่งในผู้ร่วมก่อตั้ง Pa'Ka Coffee ก็ได้พูดถึงนโยบายทวงคืนผืนป่าว่า การดำเนินการทวงคืนผืนป่า นั้นไม่เหมาะสมกับทุกพื้นที่ได้ เพราะพื้นที่บนดอยที่มีราษฎรบนพื้นที่สูงอยู่นั้น สภาพทางกายภาพ บริบทพื้นที่นั้นต่างจากในพื้นที่ราบ ราษฎรบนพื้นที่สูงบางชุมชนเขามีระบบการจัดการอย่างมีประสิทธิภาพ มีกฎระเบียบจารีตในการควบคุมคนในชุมชน เพราะฉะนั้น นโยบายรัฐต้องเข้าใจ ศึกษาเรียนรู้ เปิดช่องทางให้กระบวนการมีส่วนร่วมจากประชาชนด้วย ในขณะที่ สมเกียรติ มีธรรม ผู้ประสานงานโครงการแม่แจ่มโมเดลพลัส และเลขานุการมูลนิธิฮักเมืองแจ่ม บอกว่า มองว่านโยบายทวงคืนผืนป่าตามคำสั่ง 64 และ 67 มุ่งเน้นไปที่บรรดาเหล่านายทุน แต่ปัญหาอยู่ที่ภาคปฏิบัติ จึงส่งผลกระทบต่อชาวบ้านพอควร แต่กรณีกาแฟในพื้นที่ป่ายังไม่ชัดเจนว่าที่ไหนได้รับผลกระทบบ้าง ส่วนใหญ่ที่เราเห็นเป็นสวนยางพาราและที่พักรีสอร์ท “ผมว่า การทวงคืนผืนป่าดีที่สุดคือ การให้สิทธิการใช้ประโยชน์ที่ดินและพื้นที่ป่าชุมชน ส่งเสริมให้ชาวบ้านปลูกได้ตัดได้ ใช้ตลาดนำการฟื้นฟูป่า แค่นี้รัฐบาลก็ได้ป่าและพื้นที่สีเขียวเพิ่มขึ้นเยอะแยะโดยไม่จำเป็นต้องไปไล่จับให้เหนื่อยหรอก” เช่นเดียวกับ สมคิด ตุ้มอินมูล ผู้ร่วมก่อตั้ง LAPATO Organic Coffee ‘เลพาทอ’ กาแฟอินทรีย์ของชาวปกาเกอะญอบ้านหนองเต่า ต.แม่วิน อ.แม่วาง จังหวัดเชียงใหม่ ก็บอกกับเราว่า ผลกระทบนั้นมีแน่ หากวิธีคิดภาครัฐยังต้องการให้คนแยกออกจากป่า การทวงคืนผืนป่าจากคน เพื่อให้คนไม่ยุ่งเกี่ยวกับป่า เช่น กันพืชที่ทำให้คนอยู่กับป่า รัฐก็ละเลยที่จะส่งเสริม กาแฟเป็นพืชที่อยู่กับป่าได้ แต่รัฐไม่เคยให้ความสำคัญ ปัจจุบันยังไม่ประกาศให้เป็นพืชเศรษฐกิจ ทั้งที่ทราบดีว่ากาแฟเป็นพืชที่สำคัญต่อเศรษฐกิจโลก มีมูลค่ารองจากน้ำมัน ประกอบกับพื้นที่ผลิตกาแฟอราบีก้าทั่วโลก มีเพียง 7% ประเทศไทยเป็นพื้นที่ที่โชคดีที่อยู่ใน 1 ในพื้นที่ปลูก 7% นั้น เรียกว่า เป็นพื้นที่ใน (Coffee Bean Belt) “อีกมุมหนึ่งที่ลุ่มน้ำวางกังวล ก็คือ การใช้กาแฟเป็นพืชเบิกนำในการรุกเข้าพื้นป่า ในอดีตใช้ต้นกล้วย แต่ปัจจุบันพบเห็นหลายพื้นที่ต้นน้ำที่ใช้กาแฟเป็นพืชเบิกนำในการเข้าจับจองพื้นที่ป่า จะด้วยกระแสที่คนนิยมบริโภคกาแฟ หรือกาแฟเป็นที่รู้จักแพร่หลาย การใช้กาแฟแสดงความเป็นเจ้าของพื้นที่ดูง่าย ยิ่งกาแฟถูกส่งเสริมให้ปลูกเชิงเดี่ยว ปลูกกาแฟเพียงอย่างเดียว ใช้ปุ๋ยเคมี ใช้ยาฆ่าแมลง และยาฆ่าหญ้า กาแฟจะเป็นอันตรายต่อผู้บริโภคได้ และเป็นภัยต่อการอนุรักษ์รักษาป่า นโยบายทวงคืนผืนป่าอาจต้องนำมาใช้ กาแฟเลพาทอ จึงตระหนักดีในเรื่องนี้ จึงรณรงค์การปลูกกาแฟอินทรีย์ใต้ร่มไม้ และปลูกหลากหลาย ในแปลงปลูกกาแฟมีทั้งพืชที่เป็นอาหาร เป็นสมุนไพร ให้มีพืช ผลไม้ตามฤดูกาล มีรายได้ตลอดทั้งปี พืช ผลไม้ ยังนำมาแปรรูปเก็บไว้เป็นอาหารเหลือกินขายเป็นรายได้” นี่เป็นมุมมองความคิดเห็นของคนชาติพันธุ์ คนทำงานบนพื้นที่สูง ที่มีต่อการจัดการดูแลผืนดินผืนป่าต้นน้ำ โดยผ่านกระบวนการทำงาน การส่งเสริมชาวบ้านปลูกกาแฟออร์แกนิก หรือกาแฟอินทรีย์ใต้ร่มเงาไม้ใหญ่ และแน่นอนว่า แบรนด์กาแฟเหล่านี้ คือบทสะท้อนและยืนยันให้สังคมข้างล่าง และคนทั่วไปได้สัมผัสและรับรู้ว่า จริงๆ แล้ว คน อยู่กับป่า อย่างพึ่งพาและเกื้อกูลกัน และยังสามารถตอบโจทย์ได้ว่า การปลูกกาแฟออร์แกนิกใต้ร่มเงาของป่า ของชนพื้นเมืองบนดอยสูงนั้น นอกจากจะช่วยสร้างรายได้แล้ว ยังมีส่วนช่วยกันดูแลป่าไปพร้อมๆ กันด้วย ข้อมูลประกอบ 1.องอาจ เดชา, กาแฟ ชาติพันธุ์ วิถีพึ่งพา การจัดการป่าอย่างยั่งยืน, วารสารผู้ไถ่ ฉบับที่ 110 พ.ค.-ส.ค.2562 2.สัมภาษณ์ สมคิด ตุ้มอินมูล ผู้ร่วมก่อตั้ง LAPATO Organic Coffee ‘เลพาทอ’ กาแฟอินทรีย์ของชาวปกาเกอะญอบ้านหนองเต่า ต.แม่วิน อ.แม่วาง จังหวัดเชียงใหม่ 3..สัมภาษณ์ ดีปุนุ - บัญชา มุแฮ, วิสาหกิจชุมชน กลุ่มกาแฟอราบิก้า และหัตถกรรม ดอยป่าแป๋ อำเภอบ้านโฮ่ง จังหวัดลำพูน,หนึ่งในผู้ร่วมก่อตั้ง Pa'Ka Coffee 4. สัมภาษณ์ สมเกียรติ มีธรรม ผู้ประสานงานโครงการแม่แจ่มโมเดลพลัส และเลขานุการมูลนิธิฮักเมืองแจ่ม,หนึ่งในผู้ร่วมก่อตั้ง Maechaem Arabica Coffee (แม่แจ่มอราบิก้า คอฟฟี่) 5.สัมภาษณ์ ทองดี ธุรวร,ผู้ก่อตั้ง กาแฟวัชพืชหลังเขา อำเภอกัลยาณิวัฒนา จังหวัดเชียงใหม่ 6.กาแฟรักษาป่า กาแฟที่ถอยหลังไปข้างหน้าตามแบบ LAPATO,07 January 2018,www.ldm.in.th 7..เพชร มโนปวิตร,กาแฟใต้ร่มไม้…อนุรักษ์ป่าด้วยพืชเศรษฐกิจ,ForestCoin.Space,Jul 30, 2018 รายงานพิเศษเศรษฐกิจคุณภาพชีวิตสิ่งแวดล้อมนโยบายทวงคืนผืนป่ากาแฟสิทธิที่ดินทำกินกลุ่มชาติพันธุ์ชนพื้นเมืองติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/sSJcrnmvJ98/95589,2021_10_22
อัดระบอบประยุทธ์เอื้อทุนผูกขาด วงเสวนา ครป. ชี้คนชั้นกลางจะจนลง แนะนายกฯ ลาออก,"Submitted on Fri, 2021-10-22 22:07วงเสวนา ครป. อัด 'ระบอบประยุทธ์' เอื้อประโยชน์ทุนผูกขาดสร้างความเหลื่อมล้ำ ชนชั้นกลางจะกลายเป็นคนจน ธุรกิจรายย่อยมีหนี้เสียเกือบครึ่งแต่เข้าไม่ถึงการช่วยเหลือ ขณะที่ พ.ร.ก.ฉุกเฉินฯ ถูกใช้ปกป้องรัฐบาลมากกว่าป้องกันโควิด แนะ พล.อ.ประยุทธ์ แก้ปัญหาไม่ได้ก็ลาออก 22 ต.ค. 2564 เมธา มาสขาว เลขาธิการคณะกรรมการรณรงค์เพื่อประชาธิปไตย (ครป.) รายงานว่า เวทีอภิปรายสาธารณะ Social Democracy Think Tank เรื่อง ""ฝ่าวิกฤตเศรษฐกิจทุนผูกขาดและสังคมที่ล้มเหลว ภายใต้รัฐบาลประยุทธ์"" จัดโดย ครป. และสถาบันสังคมประชาธิปไตย ณ ห้องประชุมอนุสรณ์สถาน 14 ตุลา สี่แยกคอกวัว (ด้านหลัง) มีผู้อภิปรายดังนี้ คือ รศ.ดร.วิวัฒน์ชัย อัตถากร นักวิชาการด้านเศรษฐศาสตร์สังคม อดีตอธิการบดีมหาวิทยาลัยศิลปากร, ปรีดา เตียสุวรรณ์ นักธุรกิจเพื่อสังคมและสิ่งแวดล้อม ผู้ร่วมเขียนกฎหมายแข่งขันทางการค้า และอดีตกรรมการปฏิรูปกฎหมาย, วรภพ วิริยะโรจน์ โฆษกคณะกรรมาธิการการเงิน การคลัง สถาบันการเงินและตลาดการเงิน สภาผู้แทนราษฎร (กมธ.การเงิน การคลังฯ), ไชยวัฒน์ หาญสมวงศ์ ประธานสภาวิสาหกิจขนาดกลางและขนาดย่อมไทย, และวีระ สมความคิด เลขาธิการเครือข่ายประชาชนต้านคอร์รัปชั่น และแกนนำไทยไม่ทนฯ ดำเนินรายการโดยเมธา มาสขาว เลขาธิการ ครป. นักวิชาการชี้ระบอบทุนนิยมผูกขาดเบ่งบาน คนชั้นกลางจะกลายเป็นคนจน รศ.ดร.วิวัฒน์ชัย อัตถากร นักวิชาการด้านเศรษฐศาสตร์สังคม อดีตอธิการบดีมหาวิทยาลัยศิลปากร กล่าวว่า การบริหารของรัฐบาลนำไปสู่ ธุรกิจผูกขาดขนาดใหญ่ซึ่งมีผลกระทบอย่างรุนแรงอย่างมาก ต่อการประกอบอาชีพ และการบริหารเศรษฐกิจไทยอย่างยั่งยืน ภายใต้การปกครองของรัฐบาลชุดนี้ 8 ปี ตนขอตั้งชื่อให้ว่าเป็น “ขุนนางใหม่ภายใต้รัฐบาลท็อปบูธ” ถือเป็นโมเดลใหม่ คือ การปกครองแบบอนุรักษ์นิยมสุดขั้ว ผูกขาดประเทศไทยเบ็ดเสร็จทุกด้าน เป็นระบบเศรษฐกิจทุนนิยม ที่ตนเรียกว่า “ระบบเศรษฐกิจผูกขาดอภิสิทธิ์ชนกินรวบสินทรัพย์” “ระบบอุปถัมภ์เป็นตัวการใหญ่ที่ทำลายประชาธิปไตยไทย เพราะสร้างระบบอภิสิทธิ์อย่างพิเศษ ซึ่งค่อนข้างแตกต่างจากหลายประเทศ เพราะระบบอุปถัมภ์คือค่านิยมสังคมที่เป็นรากวัฒนธรรม ที่ฝังรากลึกของอำนาจใหญ่หลายชนชั้น ที่ตกทอดมาตั้งแต่ยุคโบราณ ทำให้เกิดการเล่นพรรคเล่นพวก สร้างคอนเน็กชัน ต่อสายอำนาจสร้างเครือข่ายเป็นระบบเงินตราสวามิภักดิ์ ทั้งในภาคราชการรัฐวิสาหกิจ ทหาร ตำรวจและองค์กรต่างๆ ทางการเมืองระดับชาติ และท้องถิ่น ธุรกิจเอกชนรายใหญ่ ตลาดเงิน ตลาดทุน ตลาดหุ้นล้วนแล้วแต่เกิดการผูกขาดมีสัมพันธ์แนบแน่นด้วยกันมาก” รศ.ดร.วิวัฒน์ชัย กล่าว นักวิชาการด้านเศรษฐศาสตร์สังคม กล่าวอีกว่า รัฐไทยไม่ใช่รัฐของประชาชน แต่เป็นรัฐของนายทุน เพื่อนายทุน โดยนายทุน อย่างไรก็ตาม ในเรื่องของการทุจริตคอรัปชั่น ผลประโยชน์ทับซ้อนการเล่นพรรคเล่นพวก และความเหลื่อมล้ำทางรายได้ไม่ตั้งอยู่บนครรลอง ที่แท้จริงนี่คือความชั่วร้าย ที่โกยกำไรด้วยการผูกขาดการละเมิดละโมบคดโกงของผู้มีอำนาจ ซ้ำเติมในช่วง 8 ปีนี้ ปัญหาที่รอการแก้ไขจะเป็นเรื่องยุ่งเหยิงมาก ยังมองไม่ออกรัฐบาลว่าจะทำให้ประเทศไทยเป็นไทยแลนด์ 4.0 ได้อย่างไร รศ.ดร.วิวัฒน์ชัย กล่าวว่า ประเทศไทยเป็นระบบอุปถัมภ์ จุดอ่อนของระบบทุนนิยมที่ถูกบิดเบือนบิดเบี้ยวจากผู้บริหารนโยบาย ทำให้เกิดระบบทุนนิยมผูกขาด กินรวบสินทรัพย์ ทุนผูกขาดมีมานานแล้ว แต่แบ่งบานในช่วงการครองอำนาจของ พล.อ.ประยุทธ์ จันทร์โอชา นายกรัฐมนตรี นับแต่หลังการรัฐประหารปี 2557 เป็นต้นมา อดีตอธิการบดีมหาวิทยาลัยศิลปากร กล่าวด้วยว่า หากรัฐไทยยังดำเนินไปเช่นนี้ คนชั้นกลางจะกลายเป็นคนจนรุ่นใหม่ เนื่องจากทรัพยากรถูกผันขึ้นข้างบน วิกฤติข้างหน้าคือ หนี้สินจาก 3 ภาคส่วน ทั้งภาคครัวเรือน หนี้สาธารณะ และภาคสถาบันการเงิน ที่จะเกิดขึ้นพร้อมกัน ซึ่งจะแก้ไขลำบากและยุ่งยากมาก รศ.ดร.วิวัฒน์ชัย เสนอทางออก 4 ข้อ ได้แก่ 1. สนับสนุนพรรคการเมืองที่มีนโยบายชัดเจน ในการขจัดธุรกิจผูกขาด สนับสนุนเศรษฐกิจใหม่ สตาร์ตอัป รวมถึงรายย่อยและขนาดกลาง หรือฟื้นเศรษฐกิจจากรากฐาน ซึ่งคาดหวังได้จากนักการเมืองหนุ่มสาวรุ่นใหม่ 2. สร้างแรงกระเพื่อมทางปัญญา เพื่อให้เกิดการรับรู้และตระหนักถึงปัญหาทุนผูกขาด ซึ่งไม่ได้เป็นทุนนิยมเสรีอย่างที่ควรจะเป็น 3. ขับเคลื่อนประเด็นประชาธิปไตยผู้บริโภคให้ต่อเนื่อง และ 4. สร้างพลังกลุ่มทางสื่อสังคมออนไลน์ หรือโซเชียลมีเดีย ด้านปรีดา เตียสุวรรณ์ นักธุรกิจเพื่อสังคมและสิ่งแวดล้อม ผู้ร่วมเขียนกฎหมายแข่งขันทางการค้า และอดีตกรรมการปฏิรูปกฎหมาย กล่าวว่า รัฐบาลกำลังทำให้ประเทศขาดซึ่งความเชื่อถือซึ่งกัน และกันทำให้ประเทศแตกแยก ในช่วงเวลาที่สังคมกำลังเข้าสู่สังคมสูงวัยที่เราจะต้องหาเงินเพิ่มเติม ขณะที่เราไม่สามารถที่จะสร้างความไว้ใจและเชื่อใจระหว่างรัฐและประชาชน ดังนั้น สิ่งที่สำคัญต้องร่วมใจกันเปลี่ยนโครงสร้างและปฏิรูปประเทศ ปธ.สภา SMEs ชี้ธุรกิจรายย่อยมีหนี้เสียเกือบครึ่งแต่เข้าไม่ถึงการช่วยเหลือ ส่วนไชยวัฒน์ หาญสมวงศ์ ประธานสภาวิสาหกิจขนาดกลางและขนาดย่อม กล่าวว่า ปี 2557 คณะรัฐประหารประกาศให้ธุรกิจขนาดกลางและขนาดย่อม (SMEs) เป็นวาระแห่งชาติ ตนและเครือข่ายได้ยื่นร่าง พ.ร.บ.สภาวิสาหกิจขนาดกลางและขนาดย่อม ให้รัฐบาล คสช. แต่ 7 ปีผ่านมาก็ไม่มีความคืบหน้า โดยถูกแขวนไว้ที่สำนักนายกรัฐมนตรีจนปัจจุบัน พร้อมเปรียบเทียบว่า รัฐบาล พล.อ.ประยุทธ์ ได้เปลี่ยนนิเวศน์ทางเศรษฐกิจ เหมือนทุนขนาดใหญ่เป็น 'ผู้ล่า' ผู้ประกอบการรายเล็กคือ 'เหยื่อ' นโยบายเศรษฐกิจใต้รัฐบาลประยุทธ์นั้น เหมือนเอาเหยื่อให้ผู้ล่ากินจนแทบไม่เหลือแล้ว เพราะผู้ล่าสามารถล่าได้อย่างอิสระโดยไม่มีการควบคุม วันหนึ่งอาจไม่เหลื่อเหยื่อให้ล่า เนื่องจากไม่มีความสมดุลทางเศรษฐกิจ ประธานสภาวิสาหกิจขนาดกลางและขนาดย่อม กล่าวว่า SMEs ประมาณ 400,000 ราย ก่อหนี้เสีย หรือ NPL 1 แสนกว่าราย เหลือ 3 แสนราย แต่เข้าไม่ถึงงบประมาณฟื้นฟูพัฒนาเศรษฐกิจ และสถาบันการเงินไม่มีใครกล้าปล่อยกู้ นอกจากนี้ ควรมีมาตรการช่วยเหลือประชาชนที่เป็นหนี้บัตรเครดิต รวมถึงพักชำระหนี้อย่างน้อย 1 ปีด้วย ส่วนการฟื้นฟูพัฒนาเศรษฐกิจ ให้เป็นเรื่องรัฐบาลสมัยหน้า เพราะเชื่อว่ารัฐบาลนี้ไม่มีศักยภาพแก้ปัญหาระยะกลางหรือระยะยาวได้ ไชยวัฒน์ เสนอการแก้ปัญหาระยะสั้น ตามอายุรัฐบาลที่เหลืออยู่ไม่เกิน 2 ปี เพื่อประคองอย่าให้เศรษฐกิจเลวร้ายกว่านี้ 4 ข้อ ได้แก่ 1. ผ่อนปรนหรือแขวนกฎหมายที่เป็นอุปสรรค ให้ผู้ประกอบการรายย่อยดำเนินธุรกิจได้ อย่างคราฟต์เบียร์และอื่นๆ ประมาณ 3 ปี 2. ชะลอการฟ้องร้องคดี SMEs ที่เป็นหนี้เสีย หรือ NPL 3. พักชำระหนี้ SMEs และ 4. สวัสดิการและการเยียวยาแรงงานใน SMEs ให้ครอบคลุมและทั่วถึง ส.ส.ก้าวไกล ชี้สังคมเหลื่อมล้ำ เพราะรัฐบาลใช้อำนาจเอื้อประโยชน์แก่พวกพ้อง ด้านวรภพ วิริยะโรจน์ ส.ส.บัญชีรายชื่อ พรรคก้าวไกล และโฆษก กมธ.การเงิน การคลังฯ กล่าวว่า ไทยมีระบอบปรสิต คือ ระบอบนายทุน ขุนศึก ศักดินา ที่กัดกินประชาธิปไตยของประเทศไทย ใช้อำนาจรัฐหาประโยชน์แก่พวกพ้อง ด้วยการผูกขาดอำนาจเศรษฐกิจและการเมือง อีกทั้งยังสร้างเหลื่อมล้ำมหาศาล โดยยกตัวอย่างการถือครองที่ดิน มีตระกูลเดียวมีที่ดินจำนวน 6 แสนไร่ แต่คนจำนวนมากไม่มีที่ดินทำกิน ส.ส.ก้าวไกล กล่าวว่า เรื่องสัมปทานหรือการประมูลงานของทุนผูกขาด ตนขอยกตัวอย่าง ""กลุ่มทุนดิวตี้ฟรี"" หรือ เขตสินค้าปลอดอากร ที่รัฐบาลมีการแก้ไขสัญญาทำให้รัฐเสียประโยชน์ และยังมีการแก้กฎหมายและสัญญาในการเอื้อประโยชน์นายทุนผูกขาด รวมถึงการลดหนี้ เยียวยาและขยายระยะเวลาส่งเงินให้รัฐ โดยอ้างเรื่องโควิด-19 ในโครงการเขตพัฒนาพิเศษภาคตะวันออก (EEC) ด้วย ที่สำคัญมีการแก้ไขหรือตีความการลงทุนขนาดใหญ่ หลีกเลี่ยงไม่ต้องดำเนินการตามหรือทำไม่ให้เข้า พ.ร.บ.ร่วมทุนระหว่างรัฐกับเอกชนได้ “ความเหลื่อมล้ำจากการผูกขาด ยังทำให้การทำมาหากินของประชาชนตัวเล็กตัวน้อยถูกปิดกั้น พร้อมยกตัวอย่างการผลักดัน พ.ร.บ.สุราก้าวหน้า ของพรรคก้าวไกล ที่ต้องการแก้การผูกขาดและให้มีการแข่งขันเสรี เนื่องจากปัจจุบันกฎหมายกำหนดให้มีกำลังผลิตเบียร์ 42,000 ขวดต่อวัน จึงดำเนินการได้ ซึ่งต้องมีทุนมหาศาล เป็นข้อจำกัดและเป็นการปิดกั้นรายย่อยที่ไม่มีเงินลงทุนเพียงพอ” วรภพกล่าว วีระอัด พ.ร.ก.ฉุกเฉินฯ ใช้ปกป้องรัฐบาล ไม่ได้ป้องกันโควิด ด้านวีระ สมความคิด เลขาธิการเครือข่ายประชาชนต้านคอร์รัปชั่น และแกนนำไทยไม่ทนฯ กล่าวว่า การบริหารประเทศไร้ประสิทธิภาพของทหาร ซึ่งถูกฝึกมาให้รบ ไม่ได้ฝึกมาให้สร้างรายได้ให้ประเทศ ตอนนี้กำลังเป็นปัญหาเพราะบริหารก็ไร้ประสิทธิภาพ และยังเกิดการทุจริตขึ้นมากมาย พยายามที่จะสืบทอดอำนาจและตั้งพรรคการเมืองเพื่อนำไปสู่การเลือกตั้ง เมื่อใช้อำนาจรัฐจากการรัฐประหารเข้ามาบริหารประเทศก็หาเงินจากการบริหารประเทศ จึงพบการกล่าวหาว่า มีเงินทอนเต็มไปหมด และผุดโครงการต่างๆ อาทิ รถไฟฟ้าความเร็วสูงและรถไฟฟ้าระหว่างสนามบิน วีระกล่าวว่า รัฐบาลก่อนหน้านี้เคยถูกโจมตีว่าใช้เงินมาก แต่รัฐบาลประยุทธ์เข้ามาบริหารประเทศ ก็ทำโครงการเหล่านี้แต่ใช้เงินมากกว่า ที่เห็นชัดเจนคือรัฐบาลอุ้มซีพีในกรณีของรถไฟฟ้าเชื่อม 3 สนามบิน โดยซีพีอ้างว่าขณะนี้ภาวะเศรษฐกิจถดถอยจากสถานการณ์โควิด จะขอจ่ายเมื่อโควิดยุติ ขอถามว่าแล้วเมื่อไหร่โควิดจะยุติ ถือว่ายิ่งกว่าจับเสือมือเปล่า ถามว่าโครงการอื่นที่เขาเซ็นสัญญากับรัฐ ได้สิทธิพิเศษอย่างนี้บ้างหรือไม่ ทำไมรัฐบาลประยุทธ์ให้สิทธิพิเศษซีพีขนาดนี้ เลขาธิการเครือข่ายประชาชนต้านคอร์รัปชั่น กล่าวว่า ระหว่างนายทุนกับประชาชน รัฐบาลเห็นหัวใครมากกว่ากัน ในโลกนี้ประเทศไหน บริหารประเทศแบบรัฐบาลชุดนี้บ้าง ตอนนี้รัฐบาลพยายามกระตุ้นเศรษฐกิจ โดยจะเปิดประเทศทั้งที่ยังฉีดวัคซีนไม่ครบ ยังไม่มีภูมิคุ้มกันหมู่เพียงพอ พล.อ.ประยุทธ์ บอกอีกว่า ถ้าเปิดแล้วมีปัญหาก็ปิด และหวังว่าจะเอาเงินต่างชาติมากระตุ้นเศรษฐกิจ แล้วชีวิตคนไทยจะเป็นอย่างไร ผลประโยชน์ชาติจะเป็นอย่างไร ทำไมถึงไม่คำนึงถึงความจริง เรื่องนี้แก้ไขปัญหานิดเดียว คือ ยกเลิก พ.ร.ก.ฉุกเฉินฯ เพราะไม่ได้ป้องกันโควิดแต่เป็นการป้องกันคนที่มาขับไล่รัฐบาล “ปัญหาทั้งหมดเกิดจากการบริหารประเทศ ที่ไร้ประสิทธิภาพและเกิดจากการต้องการสืบทอดอำนาจอีกยาวนาน ยังไม่ทันไรจะขอโอกาสอยู่ต่ออีก 5 ปีทั้งที่รัฐบาลนโยบายไร้ประสิทธิภาพ เต็มไปด้วยความไม่ชอบมาพากล ความจริงแล้วแก้ไขปัญหาง่ายนิดเดียว คือ พล.อ.ประยุทธ์ ออกไปก็จบ ถ้าอยากให้ประเทศเดินหน้าต่อ กลับเข้าสู่การเป็นประชาธิปไตยอย่างถูกต้อง และธรรมนูญจะต้องมีการแก้ไขโดยคำนึงถึงผลประโยชน์ของประชาชนอย่างแท้จริงประชาชนอย่างแท้จริง” วีระกล่าว เลขาธิการ ครป. ตั้งคำถาม การทุจริตสูงเป็นประวัติศาสตร์แต่นายกฯ ไม่ชี้แจง ขณะที่เมธา มาสขาว เลขาธิการ ครป. กล่าวว่า กลุ่มทุนผูกขาดกลุ่มที่หนึ่ง คือ ซีพีที่ผูกขาดการค้าบริโภค มีส่วนแบ่งการตลาดอย่างยาวนาน และยังมีการควบรวมเซเว่น-อีเลฟเว่นกับ เทสโก้โลตัส นำไปสู่การฟ้องร้องของเครือข่ายผู้บริโภคต่อศาลปกครอง เลขาธิการ ครป. กล่าวต่อว่า ขณะที่สังคมไทยมีคนยากจนมากขึ้น ชนชั้นกลางคนทั่วไปยากจนลง นอกจากนั้นนโยบายต่างๆ ที่เกิดขึ้นในรัฐบาลโดยภาพรวม คนที่ใช้นโยบายเหล่านี้ ไปซื้อสินค้าบริโภคอยู่ในตลาด ที่มีโรงงานที่ผลิตสินค้าไม่กี่กลุ่ม และ เงิน 300 บาทต่อเดือนนั้น มีเงินที่จะเข้าบริษัทที่ผูกขาดสินค้าอุปโภคบริโภค ประมาณ 4,200 ล้านบาท หากคิดเป็น 12 เดือน มูลค่ามากถึง 50,400 ล้านบาท ที่ถูกโอนย้ายถ่ายโอนเข้าสู่บริษัทที่ผูกขาดสินค้าโอผู้บริโภคและอุตสาหกรรมเกษตร เมธากล่าวว่า กลุ่มทุนอสังหาริมทรัพย์ก็ร่ำรวยขึ้นหลายแสนล้านบาท และยังมีหลายเรื่องที่เกิดขึ้นจากนโยบายรัฐ อาทิ การขายที่ดินของนายกรัฐมนตรี บริษัทที่รับซื้อมีที่ตั้งอยู่ที่เดียวกันกับบริษัทของเจริญ สิริวัฒนภักดี ใขณะเดียวกัน ร้านอาหารที่ได้รับผลกระทบจากโควิด และเศรษฐกิจมีกลุ่มทุนเข้าไปช้อนซื้อทรัพย์สินเหล่านั้น ทำให้ความเหลื่อมล้ำมากขึ้น นอกจากนี้ มีกลุ่มทุนที่ได้รับสัมปทาน เอื้อประโยชน์จากรัฐบาลด้วย อาทิ กลุ่มทุนเจ้าสัว ธนาคาร กลุ่มธุรกิจพลังงาน เริ่มเข้ามาผูกขาดครั้งใหม่ภายใต้รัฐบาลชุดนี้ เลขาธิการ ครป. กล่าวว่า กลุ่มทุนที่เติบโตขึ้นใหม่ คือ กลุ่มเสนาพาณิชย์ที่นำโดย พล.อ.ประวิตร วงษ์สุวรรณ, พล.อ.อนุพงษ์ เผ่าจินดา, และ พล.อ.ประยุทธ์ จันทร์โอชา ได้เข้าไปยึดครององคาพยพของรัฐแทบทั้งหมดเพื่อหาผลประโยชน์ และทั้งหมดนี้ กลุ่มทุนผูกขาดที่กล่าวมานั้น ถูกกล่าวหาว่ากำลังคอร์รัปชั่นทางเศรษฐกิจ และถูกกล่าวหาว่านำมาสู่ความล้มเหลว 5 ด้าน ประเทศไทยเกิดความเหลื่อมล้ำอันดับหนึ่งของโลกในรัฐบาลชุดนี้ รายได้ระหว่างคนจนกับคนรวยฐานกว้างมากขึ้น นอกจากนี้ ความล้มเหลวอีกด้าน คือ เกิดการทุจริตคอรัปชั่นสูงสุดเป็นประวัติศาสตร์ แต่นายกกลับไม่ชี้แจง เมธากล่าวว่า ระบบนิติรัฐและนิติธรรมในสังคมไทยถูกตั้งคำถามอย่างมาก ภายใต้การใช้อำนาจโดยไม่ชอบกับบุคคลที่เห็นต่างทางการเมืองและไม่ใช่พรรคพวกของรัฐบาล ทั้งยังจัดตั้งคณะกรรมการยุทธศาสตร์ชาติ ให้กลุ่มทุนเข้ามามีที่นั่งในพรรคพลังประชารัฐ รวมกับข้าราชการ และกองทัพ จึงเป็นเรื่องยากแก่การตรวจสอบ รวมทั้งการเข้าแทรกแซงองค์กรอิสระต่างๆ นอกจากนี้ เลขาธิการ ครป. อธิบายว่า ความล้มเหลวอีกเรื่องหนึ่ง คือ รัฐบาลไม่สามารถแก้ไขปัญหาโควิดอย่างเป็นรูปธรรม และยังทำลายคุณค่า วัฒนธรรม คุณธรรมทางสังคม การศึกษาที่ล้มเหลว ปรากฏว่านักศึกษาจบมาตกงานและมหาวิทยาลัยไม่สามารถหาทางออกวิกฤติต่างๆ ได้ เกิดความแตกแยกด้านสังคมอย่างไม่เคยเป็นมาก่อนระหว่างประชาชนกับสถาบันต่างๆ เมธาเสนอทางออก 5 ข้อ ได้แก่ 1. เปลี่ยนคณะกรรมการแข่งขันทางการค้า 2. สังคยานาคณะกรรมการป้องกันและปราบปรามการทุจริตแห่งชาติ (ป.ป.ช.), คณะกรรมการป้องกันและปราบปรามการทุจริตในภาครัฐ (ป.ป.ท.), และสำนักงานการตรวจเงินแผ่นดิน (สตง.) 3. ตั้งคณะกรรมการปฏิรูปกฎหมายขึ้นใหม่ 4. ยกเลิกกฎหมายผูกขาด เปิดเสรีเหล้า-เบียร์ให้แก่เกษตรกรแปรรูปเองได้ ยกเลิกสัญญาสัมปทานและสัญญาร่วมทุนที่เอกชนได้ประโยชน์ และ 5. เก็บภาษีทรัพย์สินอัตราก้าวหน้า จำกัดการถือครองที่ดิน สร้างรัฐสวัสดิการ ข่าวการเมืองเศรษฐกิจคณะกรรมการรณรงค์เพื่อประชาธิปไตยครป.วิวัฒน์ชัย อัตถากรปรีดา เตียสุวรรณ์วรภพ วิริยะโรจน์ไชยวัฒน์ หาญสมวงศ์วีระ สมความคิดเมธ มาสขาวกลุ่มทุนผูกขาดSMEsพ.ร.ก.ฉุกเฉินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ZERauFMM-2A/95590,2021_10_22
ชลน่านกังขารัฐบาลไทยขอคิงส์เกตปกปิดการเจรจาจนกว่าจะพิพากษาคดี ม.44 ปิดเหมืองทอง,"Submitted on Fri, 2021-10-22 22:3622 ต.ค. 2564 นพ.ชลน่าน ตั้งข้อสังเกตแถลงของคิงส์เกตระบุว่ารัฐบาลไทยขอให้ปกปิดการเจรจา จนกว่าคณะอนุญาโตตุลาการระหว่างประเทศจะเปิดเผยคำพิพากษา 31 ต.ค. 2564 ชี้ไม่ยอมเปิดเผยทั้งที่หากประเทศไทยแพ้ ประชาชนต้องชดใช้ค่าเสียหายจากการใช้อำนาจของ พล.อ.ประยุทธ์ พรรคเพื่อไทยรายงานว่า นพ.ชลน่าน ศรีแก้ว ส.ส.น่าน พรรคเพื่อไทย อดีตรัฐมนตรีช่วยว่าการกระทรวงสาธาณสุข เปิดเผยว่า กรณีที่ พล.อ.ประยุทธ์ จันทร์โอชา นายกรัฐมนตรี ใช้อำนาจตามาตรา 44 ออกคำสั่งหัวหน้า คสช. ที่ 72/2559 ระงับการทำเหมืองแร่ทองคำเมื่อวันที่ 1 ม.ค. 2560 ส่งผลให้บริษัท คิงส์เกต คอนโซลิเดตเต็ด ลิมิเต็ด บริษัทสัญชาติออสเตรเลีย เจ้าของเหมืองทองอัครา ผู้รับสัมปทานได้รับความเสียหาย จนต้องนำกรณีพิพาทเข้าสู่อนุญาโตตุลาการระหว่างประเทศ เพราะคิงส์เกตมองว่าการใช้มาตรา 44 ปิดกิจการเหมืองทอง ไม่ชอบด้วยกฏหมาย นพ.ชลน่าน เปิดเผยว่า ล่าสุดจากถ้อยแถลงของบริษัท คิงส์เกต ระบุว่า ทางรัฐบาลไทยขอให้ทางบริษัทปกปิดข้อมูลการเจรจาระหว่างรัฐบาลไทยกับผู้แทนของบริษัท ไม่ให้เปิดเผยข้อมูล ขอให้ปิดเป็นความลับจนกว่าจะถึงวันที่ 31 ต.ค. 2564 ซึ่งเป็นวันอ่านคำพิพากษา ส.ส.เพื่อไทย ตั้งคำถามว่า เพราะอะไรรัฐบาลถึงแอบไปเจรจากับบริษัทคิงส์เกต โดยไม่ยอมเปิดเผยข้อมูลกับพี่น้องประชาชนคนไทย ทั้งๆ ที่ประชาชนเจ้าของประเทศต้องรับผิดชอบแทน พล.อ.ประยุทธ์ ในกรณีที่คำพิพากษาออกมาว่าไทยแพ้ พล.อ.ประยุทธ์ตั้งใจโยนภาระให้คนไทยทั้งประเทศรับผิดชอบแทน นพ.ชลน่าน กล่าวด้วยว่า หากไทยแพ้ ประเทศไทยไม่ต่างจากการสูญเสียอำนาจอธิปไตยบนแผ่นดิน เพราะรัฐบาลต้องยกที่ดินให้บริษัท คิงส์เกต สามารถเข้ามาหาประโยชน์ โดยไม่เป็นไปตามกฎหมาย เป็นเหมือนสภาพบังคับ นอกเหนือจากข้อพิพาททั้งสองฝ่าย ประเทศไทยจะเสียหายมูลค่ามหาศาล แม้จะเป็นการประนีประนอมแต่ก็จะเท่ากับการเอาสมบัติชาติและประชาชนไปชดใช้ความผิดพลาดของ พล.อ.ประยุทธ์และ คสช. หรือแม้แต่ถ้าอนุญาโตตุลาการชี้ขาดว่าทางการไทยเป็นฝ่ายพ่ายแพ้ ประชาชนไทยจะต้องเป็นผู้ร่วมกันชดใช้ ซึ่งก็ไม่ใช่ พล.อ.ประยุทธ์ ที่จะต้องเป็นผู้ชดใช้ “พล.อ.ประยุทธ์ และคณะรัฐมนตรี พยายามที่จะเลี่ยงตอบคำถามดังกล่าว เพราะ พล.อ.ประยุทธ์ คิดว่ามีรัฐธรรมนูญคุ้มครองการกระทำของตัวเอง ซึ่งวิธีคิดเช่นนี้เป็นอันตรายต่อประเทศ ทำความเสียหายแล้วไม่ยอมรับผิดชอบ หากมีการเปลี่ยนรัฐบาลเป็นรัฐบาลประชาธิปไตย จะนำคดีเหมืองทองมาดำเนินการต่ออย่างแน่นอน พล.อ.ประยุทธ์ จะลอยตัวเหนือความรับผิดชอบไม่ได้ เรื่องนี้ประชาชนทั้งประเทศไม่ยอมแน่” นพ.ชลน่านกล่าว ข่าวการเมืองเศรษฐกิจคุณภาพชีวิตเหมืองทองอัคราคิงส์เกตมาตรา 44ปิดเหมืองทองอนุญาโตตุลาการระหว่างประเทศพล.อ.ประยุทธ์ จันทร์โอชาชลน่าน ศรีแก้วติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Z4Bczqr8kzA/95591,2021_10_22
ไรเดอร์ LINE MAN มุกดาหาร ร้องศูนย์ดำรงธรรม ช่วยแก้ปมค่ารอบ-ระบบกระจายงานไม่เป็นธรรม,"Submitted on Fri, 2021-10-22 23:28ภาพปก : ไรเดอร์แอป LINE MAN จ.มุกดาหาร ยื่นหนังสือที่ศูนย์ดำรงธรรม เมื่อวันที่ 20 ต.ค. 64 (ภาพจาก สหภาพไรเดอร์) ไรเดอร์ แอปฯ LINE MAN ใน จ.มุกดาหาร ร้องเรียนศูนย์ดำรงธรรม ขอให้ช่วยเจรจากับบริษัท แก้ปัญหาค่ารอบต่ำ-ระบบกระจายงาน ตัวแทนไรเดอร์เผยเตรียมร้องเรียนศาลแรงงานด้วย ไรเดอร์แอป LINE MAN จ.มุกดาหาร ยื่นหนังสือที่ศูนย์ดำรงธรรม เมื่อวันที่ 20 ต.ค. 64 (ภาพจาก สหภาพไรเดอร์) 22 ต.ค. 64 ผู้สื่อข่าวได้รับรายงานว่า เมื่อวันที่ 20 ต.ค. 64 พนักงานรับส่งอาหารผ่านระบบแพลตฟอร์ม หรือ “ไรเดอร์” แอปพลิเคชัน LINE MAN จำนวน 20-30 คน นัดรวมตัวเพื่อยื่นหนังสือร้องเรียนถึงศูนย์ดำรงธรรม ศาลาว่าการจังหวัดมุกดาหาร เพื่อเรียกร้องให้ภาครัฐช่วยประสานงานเจรจากับทางบริษัท LINE MAN Wongnai เพื่อให้แก้ปัญหาค่ารอบ และการกระจายงานที่เป็นธรรม เพื่อสอบถามรายละเอียดถึงปมปัญหา และข้อเรียกร้อง ผู้สื่อข่าวโทรศัพท์สัมภาษณ์ ‘กี้’ ไรเดอร์หญิง แอปฯ LINE MAN ซึ่งเธอเป็นหนึ่งในผู้ที่ไปยื่นข้อเรียกร้องในวันดังกล่าว สำหรับข้อเรียกร้อง กี้ ไรเดอร์หญิง จ.มุกดาหาร ระบุว่า กลุ่มไรเดอร์ LINE MAN มุกดาหาร มีข้อเรียกร้องถึงบริษัทด้วยกันทั้งสิ้น 6 ข้อ ประกอบด้วย 1. ขอให้บริษัทปรับขึ้น ค่าตอบแทนต่อรอบให้กับไรเดอร์ ในอัตราเริ่มต้นไม่ต่ ากว่า 40 บาทต่อรอบ หักแล้วเหลือ 32.80 บาทต่อรอบ 2. ขอให้บริษัทปรับรัศมี การกระจายงานเป็นเหมือนเดิมคือระยะแรกอยู่ในรัศมี 3 กิโลเมตร 3. ขอให้บริษัทปรับเปลี่ยนระบบจ่ายงาน การมองเห็นของไรเดอร์ทุกคน ไม่ว่าจะเป็นไรเดอร์เก่าหรือไรเดอร์ใหม่ 4. ขอให้บริษัทจ่ายค่าตอบแทน/ค่าเสียเวลา ในกรณีที่ออเดอร์ถูกยกเลิก 5. ขอให้บริษัทปรับเปลี่ยนอินเซนทีฟให้เหมาะสมกับจำนวนออเดอร์ที่ชัดเจน และหากมีการเปลี่ยนแปลงอินเซนทีฟ ขอให้บริษัทคำนึงถึงไรเดอร์ และแจ้งล่วงหน้าอย่างน้อย 3-7 วัน 6. ขอให้บริษัทปิดรับสมัครไรเดอร์ใหม่ หากจำนวนออเดอร์มีไม่เพียงพอต่อไรเดอร์ อาจเป็นสาเหตุที่ทำให้ไรเดอร์หาอุปกรณ์หรืออื่นๆ เพื่อช่วยเพิ่มรายได้จากเงินพิเศษ เงินอินเซนทีฟ หรือผลตอบแทนในรูปแบบอื่น ค่ารอบ-การกระจายงานยังคงเป็นปัญหา สำหรับการขอเพิ่มค่ารอบ แม้ว่าทางบริษัท LINE MAN Wongnai เคยให้สัมภาษณ์กับผู้สื่อข่าว ต่อกรณีหลักเกณฑ์การคำนวณค่ารอบในแต่ละจังหวัดนั้น ""จะพิจารณาจากอุปสงค์-อุปทาน และค่าครองชีพในแต่ละจังหวัด พร้อมยืนยันว่า ค่ารอบของ LINE MAN จะอยู่ในระดับเดียวกันกับบริษัทแพลตฟอร์มอื่นๆ ในพื้นที่เดียวกันนั้น"" ข่าวที่เกี่ยวข้อง 'LINE MAN' แจงปมหลักพิจารณา ค่ารอบ-อินเซนทีฟ ยันฟังฟีดแบ็กไรเดอร์ทุกครั้งก่อนออกนโยบาย ขณะที่ ‘กี้’ อธิบายให้ฟังว่า ในท้องที่มุกดาหารตอนนี้ ค่ารอบเมื่อหักภาษี ณ ที่จ่าย และค่าธรรมเนียม อยู่ที่ 21.55 บาทต่อรอบเท่านั้น ซึ่งไม่เพียงพอต่อการประทังชีวิต ซึ่งบางคนทำงานตั้งแต่ 7.00-21.00 น. หรือ 14 ชั่วโมงต่อวัน แต่ได้เงินเพียงแค่ 400-เกือบ 500 บาทเท่านั้น ถ้าอยากได้เงินค่ารอบเยอะกว่านี้ ต้องทำงานถึง 5 ทุ่ม หรือ 16 ชม. ถึงจะได้เงิน 500 บาท อย่างไรก็ตาม รายได้ตรงนี้ยังไม่รวมกับการต้องเสี่ยงอันตรายบนท้องถนน ค่าสึกหรอ ค่าน้ำมัน และอื่นๆ ที่ไรเดอร์ต้องแบกรับภาระด้วยตัวเอง “ค่าน้ำมันก็ขึ้นเดี๋ยวนี้ เราตื่นเช้าทุกวัน กลับดึกทุกวัน ไม่มีวันหยุด ค่ารอบก็น้อย” ไรเดอร์หญิง ระบุ เนื่องด้วยไรเดอร์ยังต้องแบกรับค่าใช้จ่ายการทำงานทั้งหมด จึงอยากเรียกร้องให้บริษัทช่วยเพิ่มค่ารอบขึ้นเป็น 40 บาทต่อรอบ (ก่อนหักภาษี และค่าธรรมเนียม) เพื่อให้เพียงพอต่อการใช้ชีวิตประจำวัน ข้อต่อมา การขอให้บริษัทปรับรัศมีการกระจายงานให้กลับมาเป็นภายในรัศมี 3 กิโลเมตร (กม.) จากการสอบถาม กี้ระบุว่า ตอนนี้ทางแอปฯ LINE MAN จ.มุกดาหาร ใช้ระบบกระจายงานแบบยิงตรง หรือบริษัทจะส่งงานให้ตัวไรเดอร์โดยตรง โดยที่ไรเดอร์จะไม่ต้องมาแย่งกดรับงานแข่งกันเอง ปัญหาที่เกิดขึ้นนั้น บางครั้งงานที่ยิงตรงให้ไรเดอร์ เป็นงานที่มีระยะทางรับส่งอาหารที่ไกลมาก บางทีไกลถึงประมาณ 9-10 กม. ทีนี้การรับ-ส่งอาหารระยะที่ไกลมาก แต่ได้ค่ารอบที่ต่ำอยู่ที่ 21 บาทเท่านั้น มันทำให้ทำงานได้ไม่คุ้มกับรายได้ค่าส่ง นอกจากนี้ การวิ่งในระยะทางที่ไกล ยังทำให้ไรเดอร์ต้องเสียเงินค่าสึกหรอ และค่าน้ำมัน จากระยะทางรับส่งอาหารที่ไกลขึ้นด้วย ดังนั้น กลุ่มไรเดอร์ LINE MAN จึงเสนอว่า อยากให้บริษัทช่วยจ่ายงานให้คนขับในระยะทางไม่เกิน 3 กม. แต่ถ้าประมาณ 4-5 กม. สำหรับกี้แล้ว เธอพอรับได้ แต่ออเดอร์ 9-10 กม.นั้นไกลเกินไป บรรยากาศการนัดรวมตัวไรเดอร์ LINE MAN มุกดาหาร ก่อนไปยื่นข้อเรียกร้อง (ภาพจาก สหภาพไรเดอร์) การกระจายงานอย่างเท่าเทียม สำหรับข้อเรียกร้องให้มีการกระจายงานอย่างเท่าเทียมกันระหว่างไรเดอร์ที่ทำงานมานานกับไรเดอร์หน้าใหม่นั้น กี้ระบุว่า เธอเคยเทียบจำนวนออเดอร์ในแต่ละวันระหว่างไรเดอร์ใหม่กับไรเดอร์เก่าแล้วพบว่า คนใหม่มักจะได้รับงานจำนวนมากกว่าคนเก่าเสมอ เธอจึงอยากให้บริษัทช่วยจ่ายงานให้ไรเดอร์อย่างเท่าเทียมกัน ไม่เป็นที่ครหาของการเลือกปฏิบัติ กรณีการเรียกร้องค่าชดเชยค่าเสียเวลาจากการยกเลิกงาน กี้ อธิบายว่า เวลาไรเดอร์รับงานจากร้าน “โล่ดำ” หรือร้านค้าไม่ได้มีแอป LINE MAN (ไม่ได้หักค่า GP ให้กับทางแอปฯ 32.10% รวม VAT แล้ว) เวลามีออเดอร์ให้วิ่งไปที่ร้านเหล่านี้ด้วยตัวเอง ถ้าพบว่าร้านปิด ก็ต้องยกเลิกสินค้า สมมติ กรณีที่ออเดอร์มีระยะทางที่ไกลมาก ราว 9-10 กม. และถ้าพบว่าร้านปิด นั่นหมายความว่า ไรเดอร์ต้องไปที่ร้านระยะทางที่ไกลมากโดยไม่ได้ค่ารอบอะไรเลย เสียค่าน้ำมันไปและค่าสึกหรอไปเปล่าๆ และยังต้องเสียเวลารองานใหม่ ซึ่งอาจต้องใช้เวลานานถึง 1 ชม. ไรเดอร์ในมุกดาหารจึงตัดสินใจเรียกร้องให้บริษัทจ่ายค่าชดเชยให้กับไรเดอร์ เป็นค่าเสียเวลาตรงนี้ด้วย ทั้งนี้ กี้สะท้อนปัญหาเรื่องการติดต่อ CS หรือ Customer Service ด้วยว่า เวลาที่ไรเดอร์มีเรื่องร้องเรียน หรือต้องการยกเลิกงาน จะต้องติดต่อ CS ซึ่งมีการบริการช้ามาก เนื่องมาจากมีคู่สายรอต่อคิวเยอะ กว่า CS จะมารับเรื่องร้องเรียนอาจต้องใช้เวลา 30 นาทีขึ้นไป ส่งผลให้ไรเดอร์เสียเวลาทำมาหากินหรือรับออเดอร์ใหม่ ถ้าเป็นไปได้ เธออยากให้ทางบริษัทพิจารณาเรื่องการตั้งสำนักงานใน จ.มุกดาหาร ด้วย เพื่อรับเรื่องร้องเรียนได้โดยตรง ปรับอินเซนทีฟ-ปิดรับไรเดอร์ใหม่ กรณีปมปัญหาค่าอินเซนทีฟ กี้ มองว่า ค่าอินเซนทีฟที่บริษัทกำหนดให้ตอนนี้ยากเกินไปที่ไรเดอร์คนหนึ่งจะทำได้ สำหรับอินเซนทีฟที่มุกดาหาร จะเป็นระยะเวลารอบสัปดาห์ หรือ 7 วัน โดยบริษัทกำหนดว่า ปัจจุบัน ถ้าใน 7 วัน สามารถส่งออเดอร์ครบ 150 งาน จะได้เงินโบนัส 500 บาท ถ้าครบ 180 งาน ได้ 700 บาท และรับส่งออเดอร์ครบ 200 งาน ได้ 1,000 บาท “ยากมากที่สุดเลย เท่ากับวันหนึ่งต้องทำงานถึง 30 งาน อีกอย่างไรเดอร์ใหม่วิ่งเยอะ ไรเดอร์เปิดรับทุกวัน” ไรเดอร์หญิง อธิบาย กี้ อยากให้ปรับเงื่อนไขอินเซนทีฟกลับมาเป็นแบบเดิมคือ 120 งาน จะได้ 1,200 บาท และ 150 งาน เงินโบนัส 2,000 บาทต่อสัปดาห์ หรือปรับเงินโบนัสน้อยลงก็ได้ แต่อยากให้เงื่อนไขอินเซนทีฟง่ายขึ้น โดยปรับจำนวนงานน้อยลง ทั้งนี้ กี้ระบุด้วยว่า มีกรณีที่เป็นอุปสรรคต่อการทำอินเซนทีฟคือระบบแอปฯ ล่ม เมื่อใดก็ตามที่ระบบแอปฯ ล่ม ก็ส่งผลให้ไรเดอร์ทำแต้มอินเซนทีฟไม่ทันรอบสัปดาห์ ซึ่งกี้ ก็อยากให้บริษัทพิจารณาเรื่องการชดเชยเวลาเกิดระบบแอปฯ ล่มด้วย สุดท้าย คือการปิดรับสมัครงาน ไรเดอร์หญิง มีความเห็นว่า ตอนนี้ไรเดอร์มีจำนวนเยอะกว่าออเดอร์ในแต่ละวัน ทำให้งานกระจายถึงไรเดอร์ได้ไม่ทั่วถึง เธอจึงอยากบริษัทปิดรับสมัครไรเดอร์ใหม่ชั่วคราว นอกจากนี้ การที่ไรเดอร์ใหม่เยอะไป ทำให้ไรเดอร์ทำอินเซนทีฟไม่ได้ด้วย “หลักๆ ที่ต้องการคือค่ารอบ และก็ข้อรอง ปิดรับสมัครไรเดอร์ และที่อยากขอจริงๆ คืออยากให้มีออฟฟิศ LINE MAN ประจำจังหวัดมุกดาหาร เพื่อที่จะแก้ไขปัญหาให้ไรเดอร์ได้ง่ายขึ้น ติดต่อได้ง่ายขึ้น” ไรเดอร์หญิงจากมุกดาหาร ย้ำข้อเรียกร้อง สำหรับบรรยากาศการยื่นข้อเรียกร้อง กี้ระบุว่า เดิมทีไม่ได้นัดกันไปยื่นข้อเรียกร้องกันเยอะ เนื่องจากเธอไม่ได้ตั้งเป้าอยากนัดชุมนุมแต่อย่างใด แต่ว่าพอมีการประกาศออกไปว่าจะมีตัวแทนไรเดอร์ LINE MAN พื้นที่มุกดาหารไปยื่นข้อเรียกร้องที่ศูนย์ดำรงธรรม ไรเดอร์ก็มารวมตัวกันเยอะขึ้น จนถึงประมาณ 20-30 คน ตัวแทนไรเดอร์ LINE MAN มุกดาหาร ยื่นหนังสือให้เจ้าหน้าที่ ศูนย์ดำรงธรรม (ภาพจาก สหภาพไรเดอร์) เมื่อไปยื่นหนังสือ กลุ่มไรเดอร์ได้คุยกับเจ้าหน้าที่จากศูนย์ดำรงธรรม ทางเจ้าหน้าที่แนะนำด้วยว่าให้นำหนังสือร้องเรียนที่ยื่นที่ศูนย์ดำรงธรรมไปยื่นที่ศาลแรงงานจังหวัดด้วย เพราะมีความเป็นไปได้ว่าบริษัทอาจละเมิดสัญญา ดังนั้น ทางกลุ่มไรเดอร์ท้องที่มุกดาหารตัดสินใจจะนำตัวหนังสือร้องเรียนไปยื่นที่ศาลแรงงานจังหวัดด้วย สำหรับที่ศูนย์ดำรงธรรม เจ้าหน้าที่รับปากจะติดตามเรื่องปัญหา และจะยื่นเรื่องให้กับผู้ว่าราชการจังหวัดมุกดาหาร พิจารณาต่อไป ไรเดอร์หญิง กล่าวด้วยว่า หากบริษัทยังไม่ยอมแก้ไขตามข้อเรียกร้อง ไรเดอร์แอป LINE MAN มุกดาหาร จะมีการยกระดับการกดดัน โดยการปิดรับงานช่วงกลางวัน เพื่อให้บริษัทสนใจปัญหาของไรเดอร์ LINE MAN มุกดาหาร ข่าวแรงงานคุณภาพชีวิตแรงงานแพลตฟอร์มLINE MANมุกดาหารสิทธิแรงงานปัญหาใช้อำนาจเกินขอบเขตติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/okC6YF5kgg4/95592,2021_10_22
