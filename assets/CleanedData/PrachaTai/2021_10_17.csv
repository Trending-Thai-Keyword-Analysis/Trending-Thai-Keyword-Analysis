title,summary,link,published
จีนทดลองขีปนาวุธความเร็วเสียงที่ตรวจจับได้ยาก,"Submitted on Sun, 2021-10-17 23:50จีนทำการทดลองขีปนาวุธความเร็วเสียงที่ตรวจจับได้ยากโดยใช้วิธีแล่นอยู่ในวงโคจรระดับต่ำ รายงานในเรื่องนี้ทำให้หน่วยข่าวกรองสหรัฐฯ ""ประหลาดใจ"" รายงานข่าวต่างประเทศเมื่อวันที่ 17 ต.ค. 2564 ระบุว่าทางการจีนเคยทดสอบขีปนาวุธที่สามารถติดหัวรบนิวเคลียร์โดยอาศัยอากาศยานความเร็วเสียงในการลำเลียงในแบบที่ทำให้สามารถตรวจจับได้ยาก สื่อต่างประเทศระบุว่ารายงานเกี่ยวกับการทดสอบอาวุธใหม่ของจีนที่เกิดขึ้นตั้งแต่เดือน ส.ค. ปีนี้ ""สร้างความประหลาดใจให้กับหน่วยข่าวกรองสหรัฐฯ"" ซึ่งนับเป็นครั้งแรกที่จีนมีการทดสอบ ""ขีปนาวุธความเร็วเสียงที่มีความสามารถในการติดหัวรบนิวเคลียร์"" โดยที่การทดสอบขีปนาวุธดังกล่าวนี้ของจีนมีการให้ขีปนาวุธแล่นผ่านวงโคจรโลกระดับต่ำก่อนที่จะพุ่งเข้าสู่เป้าหมาย ถึงแม้ว่าขีปนาวุธที่ทำการทดสอบในครั้งนี้จะพลาดเป้า แต่สื่อเอ็นเอชเคก็ระบุว่ามันนับเป็นการแสดงให้เห็นถึง ""ความก้าวหน้าอย่างน่าทึ่ง"" ของเทคโนโลยีขีปนาวุธความเร็วเสียงของจีนในระดับที่ทำให้หน่วยข่าวกรองของสหรัฐฯ คาดไม่ถึง ผู้เชี่ยวชาญกล่าวว่าถ้าหากจีนสามารถพัฒนาเทคโนโลยีเช่นนี้ได้อย่างเต็มที่ก็อาจจะส่งผลกระทบต่อระบบการป้องกันขีปนาวุธของสหรัฐฯ และของญี่ปุ่นได้ อย่างไรก็ตามประเทศสหรัฐฯ และรัสเซียก็เคยมีการพัฒนาขีปนาวุธความเร็วเสียงไว้เช่นกัน อาวุธของทั้งสองประเทศนี้แล่นด้วยความเร็วเหนือกว่าความเร็วเสียง 5 เท่า และสามารถบังคับได้ในขณะที่บินอยู่ ทำให้ยากต่อการตรวจจับ เรียบเรียงจากChina surprises US with hypersonic missile test, report says, Financial Express, 17-10-2021China reportedly tests hypersonic missile, NHK, 17-10-2021 ข่าวต่างประเทศจีนขีปนาวุธอาวุธสงครามติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/hHUoyMHx2rk/95520,2021_10_17
ธปท.-ส.ธนาคาร แจงกรณีการตัดเงินผิดปกติผ่านบัตรเครดิต-เดบิตของลูกค้าจำนวนมาก,"Submitted on Sun, 2021-10-17 22:52ธนาคารแห่งประเทศไทย (ธปท.) และสมาคมธนาคารไทย แจงกรณีการตัดเงินที่ผิดปกติผ่านบัตรเครดิตและบัตรเดบิตของลูกค้าจำนวนมาก เบื้องต้นพบไม่ได้เกิดจากการรั่วไหลของข้อมูลจากธนาคาร แต่เป็นรายการที่เกิดจากการทำธุรกรรมชำระค่าสินค้าและบริการกับร้านค้าออนไลน์ที่จดทะเบียนในต่างประเทศเป็นส่วนใหญ่ และไม่ใช่แอปฯ ดูดเงินตามที่ปรากฏเป็นข่าว 17 ต.ค. 2564 ธนาคารแห่งประเทศไทย (ธปท.) และสมาคมธนาคารไทยได้แจ้งข่าว ว่าตามที่ปรากฏข่าวพบลูกค้าผู้ถือบัตรเครดิตและบัตรเดบิตจำนวนมากประสบปัญหาการทำรายการชำระเงินโดยที่ไม่ได้ทำธุรกรรมด้วยตนเอง ธนาคารแห่งประเทศไทย และสมาคมธนาคารไทย ได้รับทราบปัญหาและ ได้ตรวจสอบสถานการณ์ดังกล่าว โดยเบื้องต้นพบว่ามิได้เกิดจากการรั่วไหลของข้อมูลจากธนาคาร แต่เป็นรายการที่เกิดจากการทำธุรกรรมชำระค่าสินค้าและบริการกับร้านค้าออนไลน์ที่จดทะเบียนในต่างประเทศเป็นส่วนใหญ่ และไม่ใช่แอปดูดเงินตามที่ปรากฏเป็นข่าว ขณะนี้ธนาคารเจ้าของบัตรได้ดำเนินการระงับการใช้บัตรของลูกค้าที่มีรายการผิดปกติ และติดต่อลูกค้า รวมทั้งอยู่ระหว่างดำเนินการตรวจสอบร้านค้าที่มีธุรกรรมที่ผิดปกติเหล่านี้ นอกจากนี้ ลูกค้าที่ตรวจสอบพบความผิดปกติของรายการธุรกรรมด้วยตนเอง สามารถติดต่อคอลเซ็นเตอร์หรือสาขาของธนาคารผู้ออกบัตรเพื่อแจ้งตรวจสอบและยืนยันการทำธุรกรรมในทันที โดยธนาคารจะดูแลแก้ไขปัญหาที่เกิดขึ้น และเร่งคืนเงินให้กับลูกค้าที่ได้รับความเสียหายตามขั้นตอนของธนาคารโดยเร็วต่อไป ธปท. และสมาคมธนาคารไทย ให้ความสำคัญอย่างยิ่งกับความปลอดภัยในการทำธุรกรรมทางการเงิน และการคุ้มครองข้อมูลส่วนบุคคลของลูกค้า โดยธนาคารพาณิชย์มีระบบการรักษาความมั่นคงปลอดภัยและมีการตรวจสอบการทำธุรกรรมที่ผิดปกติอย่างต่อเนื่อง เมื่อพบรายการที่ผิดปกติ ธนาคารจะแจ้งลูกค้าเพื่อตรวจสอบและยืนยันรายการธุรกรรม และพร้อมจะดูแลลูกค้าด้วยความรับผิดชอบเสมอ” ก่อนหน้านี้ ผู้จัดการออนไลน์ รายงานว่ามีลูกค้าเป็นจำนวนมากของของธนาคารหลายแห่งร้องเรียนว่วถูกหักเงินจากบัญชี บัตรเดบิต หรือบัตรเครดิตที่ผูกไว้กับวิลเลจหรือสโตร์ออนไลน์ โดยจำนวนเงินที่หักไม่สูง แต่มีจำนวนหลายรายการติดๆกัน โดยข้อความระบุว่า Purchase via EDC ซึ่งส่วนใหญ่แล้วจะเป็นการซื้อสินค้าบริการผ่านบัตรเดบิต และมาตัดเงินจากบัญชีธนาคารอีกโดยรายการที่เกิดขึ้นจะพบในวันที่ 1-2 ต.ค. 2564 ที่ผ่านมา ยกตัวอย่างบัญชีธนาคารจะโดนตัดเงินทีละ 37 บาท 5 รายการ และ 86.90 บาท 7 รายการ และ 17.27 บาท 1 รายการ รวมเป็นเงินทั้งหมด 810.57 บาท ในช่วงเวลาประมาณ ตี 3 ของวันที่ 2 ต.ค. 2564 เป็นต้น ทั้งนี้กลุ่มผู้เสียหายได้รวมตัวกันตั้งกลุ่ม “แชร์ประสบการณ์โดนหักเงินจากบัญชีโดยไม่รู้ตัว” เพื่อแชร์ประสบการณ์และความเสียหายจากเหตุการณ์ดังกล่าว โดยมีผู้เสียหายเข้าร่วมกลุ่มจำนวนกว่า 1.4 หมื่นรายแล้ว ต่อมาหน่วยงานที่เกี่ยวข้องอยู่ระหว่างการตรวจสอบสาเหตุที่เกิดขึ้น รวมถึงธนาคารแห่งประเทศไทย(ธปท.) ก็ได้เร่งประชุมกับผู้บริหารเทคโนโลยีสารสนเทศระดับสูง (Chief Information Officer :CIO) ของธนาคารพาณิชย์ถึงสถานการณ์ดังกล่าว ก่อนออกคำชี้แจงฉบับดังกล่าวที่รายงานไปแล้วในขั้นต้น ข่าวเศรษฐกิจสังคมคุณภาพชีวิตไอซีทีธนาคารธนาคารแห่งประเทศไทยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/5YdKyKJSnho/95519,2021_10_17
หนังละครจากนิยาย ‘ตรี อภิรุม’ | หมายเหตุประเพทไทย EP.388,"Submitted on Sun, 2021-10-17 21:08 หมายเหตุประเพทไทยสัปดาห์นี้ ภาวิน มาลัยวงศ์ และชานันท์ ยอดหงษ์ เล่าถึงวรรณกรรมแนวลี้ลับ ภูตผีปีศาจของ ‘ตรี อภิรุม’ ซึ่งถูกดัดแปลงเป็นละครโทรทัศน์และภาพยนตร์หลายเรื่องอย่าง นาคี ทายาทอสูร อมฤตาลัย แก้วขนเหล็ก ภูตแม่น้ำโขง ฯลฯ ทั้งนี้มีวิทยานิพนธ์ที่ศึกษางานของ ตรี อภิรุม โดยใช้กรอบแบบวรรณกรรมสัจนิยมมหัศจรรย์มาศึกษาด้วย แต่อีกทางหนึ่งงานงานของ ตรี อภิรุม อาจเป็นเพียงการสะท้อนมุมมองแฟนตาซีต่อพื้นที่ชนบท การเน้นเรื่องชาติภพ ความเชื่อทางศาสนา ซึ่งปรากฏเด่นในวรรณกรรมช่วงต้นทศวรรษ 2500 มากกว่า ติดตามรายการหมายเหตุประเพทไทยย้อนหลังที่เฟสบุ๊ค https://www.facebook.com/maihetpraphetthaiYouTube เพลยลิสต์ หมายเหตุประเพทไทยหรือลงทะเบียนรับชมที่ https://youtube.com/prachatai ข่าวสังคมวัฒนธรรมหมายเหตุประเพทไทยตรี อภิรุมนาคีวรรณกรรมละครละครไทยภูตแม่น้ำโขงทายาทอสูรติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-E7Gz0IWOsc/95518,2021_10_17
ผลสำรวจ 94 ประเทศ ชี้ 'ครู' ทำงานหนัก-ค่าจ้างต่ำ และถูกประเมินค่าต่ำเกินไป,"Submitted on Sun, 2021-10-17 19:06รายงานฉบับใหม่ของสหภาพแรงงานคนทำงานภาคการศึกษานานาชาติ (EI) สำรวจความเห็นครูใน 94 ประเทศ พบอาชีพนี้ทำงานหนักเกินไป ได้รับค่าจ้างต่ำเกินไป และถูกประเมินค่าต่ำเกินไป สหภาพแรงงานคนทำงานภาคการศึกษานานาชาติ (EI) ระบุอาชีพ 'ครู' ทำงานหนักเกินไป ได้รับค่าจ้างต่ำเกินไป และถูกประเมินค่าต่ำเกินไป | ที่มาภาพประกอบ: UNICEF/Des (อ้างใน theirworld.org) เนื่องในวันครูโลก (World Teachers’ Day) เมื่อวันที่ 5 ต.ค. 2564 ที่ผ่านมา สหภาพแรงงานคนทำงานภาคการศึกษานานาชาติ (Education International ได้เปิดเผยรายงาน The Global Report on the Status of Teachers 2021 เขียนโดยศาสตราจารย์เกรก ทอมสัน จาก Queensland University of Technology ในออสเตรเลีย โดยใช้ข้อมูลจากการสำรวจความคิดเห็นผู้นำและเจ้าหน้าที่สหภาพแรงงานด้านการศึกษา 128 คน ใน 94 ประเทศ เผยทั่วโลกต้องการ 'ครู' อย่างน้อยอีก 69 ล้านคน รายงานฉบับนี้ได้ชี้ถึงปัจจัยที่ส่งผลต่อสถานะของคนทำงานด้านการศึกษาทั่วโลก เช่น ค่าจ้างและสภาพการทำงาน ตลอดจนความเป็นอิสระทางวิชาชีพ และภาพลักษณ์ของครูในสื่อกระแสหลัก โดยข้อค้นพบหลัก ๆ ของรายงานฉบับนี้ได้แก่ • ค่าจ้างครูต่ำเกินไป การระบาดของ COVID-19 ได้ทำให้การโครงสร้างพื้นฐานเพื่อสนับสนุนการเรียนการสอนไม่ใช่สิ่งสำคัญอันดับแรกสำหรับรัฐบาล ผู้ตอบแบบสอบถามกว่าร้อยละ 42 ระบุว่าสภาพการทำงานของครูตกต่ำในช่วง 3 ปีที่ผ่านมา ร้อยละ 84 ระบุว่าเงินเดือนของพวกเขาลดลงในช่วงการระบาดของ COVID-19 • ปริมาณงานเพิ่มมากขึ้น ผู้ตอบแบบสอบถามกว่าร้อยละ 55 ระบุว่าพวกเขามีปริมาณงานล้นเกินจนไม่สามารถจัดการได้ ผู้ตอบแบบสอบถามกว่าร้อยละ 66 รู้สึกว่างานด้านการบริหารจัดการ มีส่วนทำให้เกิดแรงกดดันด้านปริมาณงานมากเกินไปสำหรับผู้เชี่ยวชาญด้านการศึกษา • ภาพลักษณ์ของครูเป็นปัญหา ร้อยละ 48 ของผู้ตอบแบบสอบถาม คิดว่าอาชีพครูไม่ใช่อาชีพที่น่าสนใจสำหรับเยาวชนและผู้คนทั่วไปแล้ว • การจ้างงานที่ไม่มั่นคงกำลังเพิ่มขึ้น เกือบร้อยละ 60 ของผู้ตอบแบบสอบถามชี้ให้เห็นถึงการใช้สัญญาจ้างงานชั่วคราวและระยะสั้นเพื่อจ้างครูและนักวิชาการเพิ่มขึ้น 'ครูสัญญา' จ้างจำนวนมากอธิบายว่าได้รับค่าตอบแทนน้อยกว่าครูที่มีสัญญาจ้างประจำ นอกจากนี้การสนับสนุนทางวิชาชีพแก่ครูสัญญานั้นยังไม่เพียงพอและมีสภาพการทำงานที่ย่ำแย่อีกด้วย • การพัฒนาวิชาชีพอย่างต่อเนื่องยังคงไม่เพียงพอสำหรับครู ผู้ตอบแบบสอบถามชี้ว่าพวกเขาไม่มีความก้าวหน้าในอาชีพและไม่มีสวัสดิการด้านอาชีพที่ชัดเจน ที่มาเรียบเรียงจากNew global report points to overworked, underpaid, and undervalued teaching profession (Education International, 4 October 2021) ข่าวการศึกษาแรงงานต่างประเทศสหภาพแรงงานคนทำงานภาคการศึกษานานาชาติEducation InternationalEIครูคนทำงานภาคการศึกษาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/zmI9WsdQ2EI/95517,2021_10_17
ประเมินความเป็นไปได้ 4 แบบ ที่จะเกิดกับการสืบทอดอำนาจผู้นำจีน 'สีจิ้นผิง',"Submitted on Sun, 2021-10-17 17:09'สถาบันโลวี' องค์กรคลังสมองออสเตรเลีย นำเสนอบทวิเคราะห์เกี่ยวกับความเป็นไปได้ 4 แบบ กับอนาคตของวิกฤตผู้สืบทอดอำนาจ 'สีจิ้นผิง' ผู้นำพรรคคอมมิวนิสต์จีนปัจจุบัน ที่กุมอำนาจตัวบุคคลไว้ที่ตัวเขาเพียงคนเดียวจนทำให้เกิดปัญหาการขาดเสถียรภาพในการเมืองชนชั้นนำ และทำลายบรรทัดฐานการแบ่งสรรอำนาจในพรรคคอมมิวนิสต์ตั้งแต่ยุคสมัย 40 ปี ก่อนหน้านี้ 'สีจิ้นผิง' ผู้นำจีน ที่ครองอำนาจในจีนมายาวนาน 9 ปี | ที่มาภาพ: Wikipedia ไมรอน รัช เคยเขียนบทความวิชาการในปี 2505 เรื่อง ""ปัญหาการสืบทอดอำนาจของครูชเชฟ"" (Khrushchev Succession Problem) ที่เป็นอดีตผู้นำสหภาพโซเวียตไว้ว่า ""ในการปกครองแบบเผด็จการตัวบุคคลหรือทรราชแบบใดก็ตาม มีอยู่สิ่งหนึ่งที่แน่นอนคือ ไม่วันใดก็วันหนึ่งก็จะเกิดวิกฤตการสืบทอดอำนาจ วันที่เกิดวิกฤตนั้นจะแผ่เงามืดทอดมาถึงช่วงเวลาก่อนหน้าจะเกิดวิกฤต ส่งอิทธิพลให้เกิดช่วงเวลาการปกครองแบบเผด็จการ"" องค์กรคลังสมองจากออสเตรเลีย สถาบันโลวี ทำการวิเคราะห์ในประเด็นนี้เกี่ยวกับ 'สีจิ้นผิง' ผู้นำจีน ที่ครองอำนาจในจีนมายาวนาน 9 ปี และเป็นคนที่มีอำนาจนำอย่างท่วมท้นทั้งในระบอบการเมืองจีน การบัญชาการทางทหาร มีอิทธิพลมากในพรรคคอมมิวนิสต์จีน (CCP) รวมถึงแผ่อิทธิพลไปยังภาคนโยบายเศรษฐกิจและการต่างประเทศในจีน ทั้งนี้สีจิ้นผิงให้ยกเลิกการจำกัดวาระการดำรงตำแหน่งประธานาธิบดีจีนทำให้เขาสามารถดำรงตำแหน่งต่อไปได้ไม่มีที่สิ้นสุดและปฏิเสธที่จะเสนอชื่อคนที่จะสืบทอดอำนาจต่อจากเขา เรื่องนี้ทำให้มีการวิเคราะห์ว่านอกจากจะทำให้ความพยายามในการปฏิรูปจีนช่วงตลอด 40 ปีที่ผ่านมาถดถอยลงจากเดิมเพราะการใช้อำนาจจากตัวบุคคลแล้ว ยังเสี่ยงต่อการก่อให้เกิดวิกฤตการสืบทอดอำนาจ โดยมีการประเมินความเป็นไปได้ที่จะเกิดขึ้นหลายรูปแบบ รูปแบบแรกคือการเปรียบเทียบกับสภาพของโซเวียตสมัยเผด็จการ โจเซฟ สตาลิน ยุคหลังจากที่เขาปราบปรามคู่แข่งทางการเมืองรายอื่นๆ จนหมดจนทำให้เกิดการต่อสู้แย่งชิงอำนาจหลังจากที่สีจิ้นผิงหมดอำนาจไปแล้วหรือไม่ หรือในอีกความเป็นไปได้หนึ่งก็อาจจะเกิดระบบที่เป็นปฏิกิริยาโต้ตอบต่ออำนาจครอบงำที่แผ่วงกว้างของสีจิ้นผิงเองบีบให้เขาออกจากอำนาจก่อนเวลา หรืออย่างน้อยก็บีบให้เขาต้องกำหนดเวลาลงจากอำนาจ หรือความเป็นไปได้อื่นๆ ที่สีจิ้นผิงจะประนีประนอมจนทำให้เกิดการสืบทอดอำนาจที่เป็นไปอย่างเรียบร้อย ในขณะที่ประเทศที่มีการเมืองระบอบประชาธิปไตยสมัยใหม่มักจะมีการเปลี่ยนผ่านอำนาจและการสืบทอดตำแหน่งกันอย่างเป็นระบบระเบียบและอย่างสันติ แต่ในหลายประเทศทั่วโลกการเปลี่ยนผ่านเช่นนี้ก็มักจะเป็นแหล่งความขัดแย้งและปัญหาการขาดเสถียรภาพ ซึ่งจีนภายใต้การนำของพรรคคอมมิวนิสต์ก็ไม่รอดพ้นไปจากความจริงข้อนี้ โดยที่ในบทวิเคราะห์ยกตัวอย่างเหตุการณ์การแย่งชิงอำนาจของกลุ่มชนชั้นนำพรรคคอมมิวนิสต์ที่เกิดขึ้นมาโดยตลอด และมีความพลิกผันที่แม้แต่เหมาเจ๋อตุงก็ยังควบคุมการสืบทอดอำนาจของตัวเองไม่ได้อย่างเบ็ดเสร็จแต่ถูกสกัดจากเติ้งเสี่ยวผิง เป็นหนึ่งในตัวอย่างเหล่านี้ อย่างไรก็ตามโลวีมองว่าเรื่องการแย่งชิงอำนาจนี้เป็นอันตรายไม่ใช่แต่เฉพาะตัวกลุ่มชนชั้นนำเองที่จะเป็นการเปิดเผยให้ประชาชนทั่วไปเห็นว่าแม้แต่กลุ่มชนชั้นนำก็มีความแตกแยกภายใน แต่ยังเป็นอันตรายในแง่ของการขาดเสถียรภาพและความผันผวนทางการเมืองด้วย และภายใต้การนำของสีจิ้นผิง ประเทศจีนก็มีความเสี่ยงจะเกิดภาวะวิกฤตเช่นนี้มากขึ้นเรื่อยๆ ตราบใดที่เขายังยึดกุมอำนาจเบ็ดเสร็จไว้ที่ตัวเองจากที่ปทัสถานเดิมของการเมืองจีนเป็นการเมืองแบบคณาธิปไตยมาในช่วงก่อนหน้านี้ อีกทั้งความผันผวนทางการเมืองนี้ก็ส่งผลต่อทั้งเศรษฐกิจโลกและส่งผลเป็นลูกคลื่นต่อประเทศ 14 ประเทศที่อยู่ใกล้เคียงกับจีน รวมถึงโลวียังแสดงความกังวลในเรื่องการสะสมอาวุธนิวเคลียร์ของจีนทำให้ความเสี่ยงเหล่านี้มีมากขึ้นด้วย จากสาเหตุทั้งหมดนี้ทำให้สถาบันโลวีรวบรวมการวิเคราะห์ความเป็นไปได้ในหลายรูปแบบที่จะเกิดขึ้นในการเปลี่ยนผ่านหรือการสืบทอดอำนาจของผู้นำจีนสีจิ้นผิง ไม่ว่าจะเกิดกรณีการเสียชีวิตกะทันหัน การกลายเป็นผู้ขาดความสามารถในการดำรงตำแหน่งต่อ หรือกระทั่งกรณีการรัฐประหารในจีน นอกจากความเป็นไปได้ทางการต่อสู้ห้ำหั่นกันเองในหมู่ชนชั้นนำจนเกิดการขาดเสถียรภาพการเมืองแล้ว ถ้าหากสีจิ้นผิงกุมอำนาจไปจนถึงแก่เฒ่าก็จะเกิดการฝังแน่นของโครงสร้างอำนาจการกดขี่ครอบงำปราบปรามจนทำให้เกิดปัญหาอีกแบบหนึ่ง 1. สีจิ้นผิงลงจากอำนาจปี 2565 และเปลี่ยนผ่านทางการเมืองอย่างเป็นระเบียบเรียบร้อย ความเป็นไปได้แรก คือการที่สีจิ้นผิงจะทำให้เกิดการเปลี่ยนผ่านทางอำนาจได้อย่างเป็นระเบียบเรียบร้อยในปี 2565 โดยการที่เขายอมมอบอำนาจให้กับบุคคลใดบุคคลหนึ่งจากคณะกรรมการประจำกรมการเมืองที่เรียกว่า ""โปลิตบูโร"" โดยอาศัยกฎปัจจุบัน ถ้าสีจัดการด้วยวิธีการเช่นนี้ก็จะเท่ากับว่าเขาได้ทำตามธรรมเนียมทางการเมืองที่เกิดขึ้นในยุคหลังเหมาเจ๋อตุง คือการที่เลขาธิการใหญ่ของพรรคจะลงจากตำแหน่งหลังรับตำแหน่ง 5 ปีครบ 2 สมัย และการตั้งเวลาเกษียณอายุของตัวเองอย่างไม่เป็นทางการไว้ที่อายุ 68 ปี ธรรมเนียมนี้ปฏิบัติกันมาตั้งแต่ปี 2545 แต่ทำไมสีจิ้นผิงถึงจะยอมลงจากอำนาจเช่นนี้นั้นมีหลายเหตุผล อย่างแรกคือการที่สีจิ้นผิงใช้เวลาในช่วง 2 สมัยนี่ส่วนใหญ่ไปกับการทำลายระบบการสืบทอดอำนาจเดิมและเน้นเรื่องการเสริมความเข้มแข็งให้พรรครัฐบาลในเชิงองค์กรและเชิงสถาบันซึ่งถึงแม้ว่าเรื่องนี้จะสร้างความตึงเครียดขึ้นแต่สีจิ้นผิงน่าจะเชื่อว่าเขาต้องการอำนาจทางการเมืองและการบริหารจำนวนมากในการผลักดันให้เกิดการปรับโครงสร้างพรรคการเมือง และหลังจากที่การปฏิรูปหลายอย่างเกิดขึ้นแล้วเขาก็อาจจะรู้สึกว่าวางใจได้ที่จะวางมือจากตำแหน่งการนำที่เป็นทางการ สาเหตุที่สองคือผลการวิจัยทางวิชาการเมื่อไม่นานนี้ชี้ว่าสีจิ้นผิงอาจจะพิจารณาลงจากตำแหน่งเพราะความปลอดภัยของตัวเอง เพราะคนในพรรคที่คาดหวังว่าจะได้รับการส่งเสริมเลื่อนตำแหน่งขึ้นเรื่อยๆ ถูกปิดโอกาสเหล่านี้ก็อาจจะกลายเป็นปฏิปักษ์แล้วก็หาวิธีร่วมกันเข้าสู่อำนาจด้วยวิธีการท้าทายการนำของสีจิ้นผิงหรือแม้กระทั่งการรัฐประหารได้ ทำให้สีจิ้นผิงอาจจะเกษียณตัวเองเพื่อให้ตัวเองปลอดภัยจากเรื่องเหล่านี้ แต่ทว่ามันก็มีความขัดแย้งในตัวเองเพราะมันทำให้สีจิ้นผิงต้องสรรหาคนสืบทอดอำนาจที่เขาไว้วางใจได้เพื่อที่จะการันตีความปลอดภัยให้เขาได้ ปัญหาสำหรับสีจิ้นผิงคือ ใครที่จะเหมาะสมสืบทอดเพราะในโปลิตบูโรชุดปัจจุบันไม่มีใครเลยที่มีประวัติการปกครองดีพอหรือมีประสบการณ์มากพอที่จะถูกมองว่ามีเครดิตมากพอจะแทนที่สีจิ้นผิง และเมื่อพิจารณาจากการที่สีจิ้นผิงทำการกวาดล้างและโครงการปราบปรามการคอร์รัปชันของเขาแล้วคนที่จะมาแทนที่เขาต้องมีความจงรักภักดีกับสีจิ้นผิงอย่างหนักแน่นและแสดงให้เห็นต่อสาธารณะ เพราะการกวาดล้างของเขาสร้างศัตรูเอาไว้มากจนทำให้เขาลงจากอำนาจลำบาก และถ้าหากจะมีคนที่คอยติดตามเขาในระดับไว้ใจได้อย่าง Wang Huning ก็เป็นคนที่ไม่มีประสบการณ์งานบริหารจัดงานหรืองานปกครองมากพอที่จะเป็นตัวเลือกในการสืบทอดผู้นำจีน รวมถึงยังมีสายสัมพันธ์กับกองทัพและฝ่ายความมั่นคงของรัฐน้อย สิ่งที่เป็นคำเตือนที่สำคัญอีกอย่างหนึ่งถ้าหากกรณีข้างบนเกิดขึ้นจริงคือถ้าหากสีจิ้นผิงเกษียณตัวเองในปีหน้าเขาจะต้องหาทางพยายามคงอำนาจของตัวเองอยู่ในแบบที่ไม่เป็นทางการ เรื่องนี้จะส่งผลกระทบต่อกระบวนการปกครองและกำหนดนโยบายของประเทศทำให้เกิดความไม่แน่นอนจากอำนาจที่ไม่เป็นทางการเช่นนี้ 2. สีจิ้นผิงจะวางแผนลาออกในการประชุมพรรคครั้งที่ 21 (ปี 2570) หรือไม่ก็ 22 (ปี 2575) สีจิ้นผิงเคยกล่าวไว้ในการประชุมพรรคเมื่อปี 2557 ในทำนองให้ความสำคัญกับการสืบทอดอำนาจผู้นำในแบบที่เป็นระบบระเบียบ ถ้าหากว่าสิ่งที่เขาพูดออกมาจากใจจริง ก็เป็นได้มากกว่าที่เขาจะเลื่อนเวลาการเกษียณตัวเองออกไปอีก 6 ปีข้างหน้าแทนที่จะเป็นปีหน้า เพื่อให้เขารู้สึกว่าจะสามารถเกษียณอายุได้โดยที่มรดกความทะเยอทะยานทางการเมืองในประเทศและต่างประเทศของเขาจะยังคงอยู่ สำหรับผู้นำเผด็จการแล้วการหาทางลงให้ตัวเองได้อย่างปลอดภัยและมั่งคั่งในชีวิตหลังการเมืองเป็นสิ่งที่พวกเขาคำนึงถึงเป็นอันดับต้นๆ เทียบกับประเทศประชาธิปไตยสมัยใหม่แล้ว ผู้นำที่ชอบเข้าสังคมมักจะมั่นใจได้ว่าเมื่อเขาลงจากตำแหน่งแล้วจะยังคงมีเสรีภาพและสามารถเลือกที่จะเข้าร่วมหรือไม่เข้าร่วมการเมืองตามที่พวกเขาเห็นสมควรได้ ส่วนผู้นำเผด็จการมักจะขาดความมั่นคงปลอดภัยเช่นนี้ พวกเขาต้องคอยห่วงหน้าพะวงหลังถึงความปลอดภัยของครอบครัวและทรัพย์สินของตัวเอง ด้วยเหตุนี้พวกผู้นำเผด็จการจึงมักจะพยายามออกบัญญัติในทำนองที่จะทำให้ตัวเองไม่ต้องรับผิด เช่นในรัสเซียที่เคยมีการพิจารณาร่างบัญญัติแนวนี้ให้กับประธานาธิบดี วลาดิเมียร์ ปูติน เมื่อปลายปี 2563 จากงานวิจัยของ อเล็กซานเดร์ เดบส์ และ เอช อี โกแมนส์ ระบุุว่าเผด็จการร้อยละ 41 มักจะต้องเผชิญกับการถูกเนรเทศ, ถูกคุมขัง หรือเสียชีวิต ภายในเวลา 1 ปีหลังจากที่ออกจากตำแหน่ง เทียบกับผู้นำประชาธิปไตยที่ประสบกับสิ่งเหล่านี้เพียงร้อยละ 7 เท่านั้น เรื่องนี้มีตัวอย่างแม้แต่จากในประวัติศาสตร์การปกครองของพรรคคอมมิวนิสต์จีนเอง จากที่คนที่มีโอกาสเป็นผู้สืบทอดเหมาเจ๋อตุงต่างก็เสียชีวิตหรือถูกโค่นล้มด้วยความโหดเหี้ยม ผู้ที่ได้รับเลือกให้สืบทอดอำนาจของเติ้งเสี่ยงผิงก็ถูกโค่นล้มทั้งสองคนและถูกขับออกจากพื้นที่สาธารณะมีหนึ่งในนั้นมีถูกคุมขังภายในบ้านหลายสิบปี ในทางตรงกันข้าม ผู้ที่ยอมสละอำนาจเองอย่างเจียงเจ๋อหมินและหูจินเทาต่างก็มีชีวิตหลังเกษียณที่ปลอดภัยและครอบครัวไม่ต้องติดคุก โลวีระบุอีกว่าการจำกัดเวลาที่ผู้นำอยู่ในอำนาจจึงมีความสำคัญทางด้านการทำให้ระบบการเมืองเสถียรซึ่งจะนไปสู่เศรษฐกิจที่ดีขึ้นไปด้วย มีการประเมินความเป็นไปได้อีกว่าถ้าหากสีจิ้นผิงออกจากตำแหน่งเองในรูปแบบนี้เขาก็จะพยายามมีบทบาททางสาธารณะในแง่ของการเป็นหน้าตาทางการทูตของจีน หรือไม่ก็อาจจะกลายเป็นประธานคณะกรรมาธิการกลางของกองทัพ (CMC) ที่มีอำนาจเหนือประธานาธิบดีแต่มีอำนาจเชิงพิธีการและได้รับการมองเห็นน้อยกว่า แบบเดียวกับที่เจียงเจ๋อหมินเคยยึดตำแหน่งนี้เอาไว้มาก่อนในปี 2545 ที่เป็นการเล่นกับอำนาจในแบบที่ลดอำนาจของหูจินเทาผู้สืบทอดต่อจากเขาได้ ทั้งนี้ยังเป็นไปได้ที่สีจิ้นผิงจะใช้เวลาช่วงที่รอจะออกจากตำแหน่ง 6 ปีหลังจากนี้หรือมากกว่านี้ในการส่งเสริม ""โครงการขจัดการคอร์รัปชัน"" เพื่อกำจัดเสี้ยนหนามทางการเมืองของตัวเอง จัดหากลุ่มวงในของพรรครุ่นหนึ่งทั้งรุ่นที่จงรักภักดีกับเขาเพื่อทำให้เขากลายเป็นคนที่เล่นบท ""ปกครองจากเบื้องหลัง"" และ ""คนกำหนดตัวผู้นำ"" แบบที่เติ้งเสี่ยวผิงเคยทำได้ ในแง่ของกลยุทธ์การสร้างอำนาจของสีจิ้นผิงนั้น มีการวิเคราะห์ว่าสีจิ้นผิงใช้วิธีการแปะชื่อและตัวตนภายนอกของตัวเองไว้ตามอุดมการณ์ต่างๆ ของพรรคและตามโครงสร้างการบริหารต่างๆ เช่นการอ้างอิงว่าตัวเองจะปกป้องมรดกของเหมาเจ็อตุง อย่างไรก็ตามมีผู้วืเคราะห์จากมหาวิทยาลัยเยล มิลาน สโลวิก ระบุไว้ว่า ""ภายใต้เผด็จการแบบสถาปนา ผู้ที่เป็นเผด็จการจะต้องสร้างภาพภายนอกให้ดูเหมือนไร้เทียมทานไม่มีอะไรจะทำอันตรายได้ซึ่งเป็นจุดสำคัญในการคงไว้ซึ่งอำนาจที่แท้จริงของพวกเขา"" แต่ภาพลักษณ์เทียมทางอำนาจเหล่านี้ก็มีโอกาสละล่มสลายลงได้เช่นกัน 3. ถูกท้าทายอำนาจการนำหรือถูกรัฐประหาร ความเป็นไปได้ที่ 3 ที่สีจิ้นผิงอาจจะต้องเผชิญไม่ได้เรื่องละเมอเพ้อพก แต่มีการพูดถึงในหมู่ผู้นำระดับสูงของจีนแม้แต่กระทั่งสีจิ้นผิงเองก็พูดระแวงถึงเรื่องนี้ว่าอาจจะมีคนที่ ""วางแผนสมคบคิด"" จะ ""ทรยศ"" เขาโดยไม่ได้พูดชัดเจนว่ากลุ่มไหน เป็นไปได้ว่าคำพูดเหล่านี้อาจจะเป็นแค่การอ้างความชอบธรรมในการจัดการกับอะไรภายในพรรค โดยที่มีหลายคนถูกกล่าวหาว่าวางแผนจะยึดอำนาจพรรคจากสีจิ้นผิงจากข้อมูลจองถ้อยแถลงวงในที่เผยแพร่เมื่อปี 2559 ความกลัวในเรื่องจะถูกยึดอำนาจจากภายในนี้ในเชิงสถิติแล้วเป็นเรื่องที่กลุ่มผู้นำเผด็จการเสี่ยงจะต้องเผชิญ เคยมีงานวิจัยระบุว่าถึงแม้การรัฐประหารในระบอบคอมมิวนิสต์พรรคเดียวจะไม่เกิดขึ้นบ่อยนัก แต่ชะตากรรมของผู้นำเผด็จการที่เผชิญกับการยึดอำนาจจากภายในนี้ก็จบไม่สวยนัก จากที่ร้อยละ 73 ของเผด็จการที่ถูกโค่นล้มถ้าไม่เสียชีวิตก็ต้องเผชิญการจำคุกหรือเนรเทศ ในขณะที่กรณีของสีจิ้นผิงนั้นเขาสามารถควบรวมอำนาจไว้ที่ตัวเองไว้ได้อย่างดีโดยได้รับการสนับสนุนจากกลุ่มคนและกลุ่มผลประโยชน์ต่างๆ แต่ทว่าการสนับสนุนสีจิ้นผิงนั้นก็ขึ้นอยู่กับตัวแปรต่างๆ ทั้งในประเทศและในระดับนานาชาติซึ่งมีการเปลี่ยนแปลงไปมาอยู่ตลอด ในตอนนี้ยังไม่รู้ว่าสีจิ้นผิงต่อรองกับเหล่าชนชั้นนำภาคส่วนต่างๆ ไว้อย่างไรบ้าง แต่ถ้าหากเศรษฐกิจชะลอตัวอย่างต่อเนื่องหรือมีการบริหารวิกฤตการต่างประเทศผิดพลาดซ้ำๆ ก็อาจจะทำให้สีจิ้นผิงที่นั่งลำบากได้เพราะไม่สามารถควบคุมแนวร่วมของเขาเอาไว้ได้ ทุกแนวร่วมของเผด็จการมีจุดแตกหักของมันอยู่เสมอ ทำให้เผด็จการต้องคอยระแวงและจัดการการพยายามก่อรัฐประหารอย่างจริงจังเสมอ การจะรัฐประหารในรัฐแบบจีนเช่นนี้มีความท้าทายอย่างมากและต้องฝ่าด่านต่างๆ มากมายในขณะที่ต้องไม่ทำให้ผู้นำตื่นตัวในเรื่องนี้ ทำให้ถึงแม้ว่าสีจิ้นผิงจะมีศัตรูทางการเมืองอยู่บ้างในพรรค แต่การต้องฝ่าด่านต่างๆ ทำให้การรัฐประหารเป็นไปได้ยาก นักรัฐศาสตร์จากมหาวิทยาลัยเยล แดน แมตติงลี เปิดเผยว่าผู้นำจีนทั้งหลายต่างก็คำนึงถึงความเสี่ยงที่จะถูกก่อรัฐประหารเป็นอย่างดีจึงมีการพยายามสกัดกั้นสิ่งเหล่านี้ เช่นกรณีสีจิ้นผิงเขามีการจับตามองการแต่งตั้งโยกย้ายบุคคลต่างๆ ในรัฐบาลและกองทัพจีนจนทำให้แน่ใจว่าพวกเขาจะไม่กลายเป็นคนฝ่ายต่อต้านพรรครัฐบาล รวมถึงการที่สีจิ้นผิงมีอำนาจในการแต่งตั้งเจ้าหน้าที่ชั้นผู้น้อยให้อยู่ในตำแหน่งระดับสูงของกองทัพได้ก็เป็นอีกจุดหนึ่งที่เขาใช้ยับยั้งการรัฐประหาร ในอีกกรณีหนึ่งคือการพยายามโค่นล้มสีจิ้นผิงด้วยช่องทางตามกฎหมายจองจีนก็เป็นไปได้ยากเช่นกันเพราะการจะทำเช่นนั้นต้องมีการสื่อสารระหว่างผู้กระทำการต่างๆ รวมถึงวางแผนเรื่องการขนส่งลำเลียงต่างๆ เป็นอย่างดี แต่แม้แต่คนมีอำนาจระดับสูงในพรรครัฐบาลจีนก็ยังขยับเรื่องนี้ลำบาก พวกเขาสื่อสารในเรื่องนี้ได้ยากเพราะฝ่ายความมั่นคงของสีจิ้นผิงคอยจับตาการเคลื่อนไหวต่างๆ อย่างครอบคลุม เรื่องที่น่าจะเป็นไปได้คือการท้าทายอำนาจการนำของสีจิ้นผิงที่จะเกิดขึ้นอย่างทันทีทันใดในที่ประชุมของโปลิตบูโรหรือของคณะกรรมการกลางพรรคคอมมิวนิสต์ แต่การจะเกิดเหตุการณ์เช่นนี้ได้ต้องมีการที่เจ้าหน้าที่หลายคนไม่ยอมรับการนำของสีจิ้นผิงเกิดขึ้นอย่างต่อเนื่องเพิ่มมากขึ้นเรื่อยๆ และมันเป็นเรื่องยากที่จะรู้เห็นตรงกันว่ามีคนในพรรคจำนวนมากขนาดไหนที่พร้อมจะโค่นล้มสีจิ้นผิงร่วมกัน 4. สีจิ้นผิงสิ้นสภาพหรือกระทั่งเสียชีวิตกะทันหันโดยไม่ทันคาดคิด ต่อให้ถ้าหากว่าสีจิ้นผิงพูดความจริงในเรื่องที่ว่าเขาไม่ได้อยากดำรงตำแหน่งประธานาธิบดีไปจนตลอดชีวิตจะเป็นเรื่องจริง การที่เขาทำลายบรรทัดฐานการสืบทอดตำแหน่งของประเทศก็ทำให้จีนไม่ได้รับมือไว้ล่วงหน้าถ้าหากเกิดกรณีที่เขาเสียชีวิตหรือสิ้นสภาพการเป็นผู้นำกะทันหัน เรื่องนี้มีโอกาสเกิดขึ้นจากอายุของสีจิ้นผิงและข้อมูลหลักฐานเกี่ยวกับสุขภาพที่ทรุดโทรมลงของเขา ถึงแม้ว่าสีจิ้นผิงจะพยายามปกปิดเรื่องความเจ็บป่วยของตัวเองและทำเหมือนเป็นความลับของรัฐรวมถึงข่มขู่นักข่าวต่างประเทศที่รายงานในเรื่องนี้ แต่ความพยายามปกปิดเรื่องนี้ก็มีเวลาจำกัดของมัน สาเหตุที่เขาพยายามปกปิดก็เพราะว่ากลุ่มที่จะก่อรัฐประหารอาจจะอ้างเรื่องสุขภาพมาเป็นความชอบธรรมในการบอกว่าสีจิ้นผิงขาดคุณสมบัติการดำรงตำแหน่งผู้นำต่อแบบเดียวกับที่ผู้พยายามก่อรัฐประหารต่อ มิคาอิล กอร์บาชอฟ แห่งโซเวียตสมัยปี 2534 เคยอ้างไว้ แม้ว่าการรัฐประหารในครั้งนั้นจะไม่สำเร็จก็ตาม ทางโลวีได้ประเมินเผื่อเอาไว้ว่าจะเป็นอย่างไรถ้าเกิดกรณีที่สีจิ้นผิงสิ้นสภาพหรือแม้กระทั่งเสียชีวิตกะทันหัน โดยในแง่พิธีการตามแบบฉบับรัฐธรรมนูญจีนแล้ว เลขาธิการใหญ่ของพรรคและประธานคณะกรรมาธิการกลางของกองทัพจะได้รับแต่งตั้งในการประชุมแบบครบองค์ประชุมของคณะกรรมการกลางเท่านั้น และจะได้รับคัดสรรจากคนที่กำลังดำรงตำแหน่งในโปลิตบูโร โดยที่ไม่แน่นอนว่าบทบาทของสภา ""ประชาชน"" แห่งชาติของจีนจะต้องมีบทบาทในการแต่งตั้งหรือไม่ กระนั้นในทางปฏิบัติแล้ว ตัวเลือกผู้นำใหม่ของจีนมักจะมาจากการปรึกษาหารือกันอย่างไม่เป็นทางการ การเจรจาต่อรองแลกเปลี่ยนผลประโยชน์ ก่อนที่จะมีการรับรองจากคณะกรรมการกลาง โดยที่ถึงแม้ว่าสีจิ้นผิงจะคงเสถียรภาพทางสมดุลอำนาจระหว่างกลุ่มชนชั้นสูงในพรรคไว้ได้อย่างดีและมีตัวเก็งว่าจะเป็นผู้สืบทอดอยู่บางส่วน แต่ในช่วงสุญญากาศทางอำนาจแล้วมันจะกลายเป็นการต่อสู้กันเองภายในระหว่างกลุ่มโปลิตบูโรซึ่งถือเป็นฝันร้ายสำหรับคนในพรรคคอมมิวนิสต์จีนที่ถือขนบธรรมเนียมทางสถาบันของพรรค การต่อสู้แย่งชิงอำนาจกันเองภายในที่เกิดขึ้นในพรรคคอมมิวนิสต์จีนจะทำให้เกิดการแบ่งฝักแบ่งฝ่ายระหว่างกลุ่มที่สนับสนุนผู้นำคนต่อไปต่างกัน กลุ่มคนที่ถูกกีดกันหรือถูกลงโทษจากรัฐบาลแนวร่วมสีจิ้นผิงก็อาจจะเป็นโอกาสนี้เป็นการแสดงอำนาจของตัวเองและพยายามแย่งชิงอำนาจนำด้วย ถึงแม้ว่าจะเป็นเรื่องยากที่จะประเมินว่าการต่อสู้แย่งชิงอำนาจเหล่านี้จะเกิดขึ้นในรูปแบบใด มีปัจจัยใดเข้ามาชี้นำบ้าง และการสืบทอดอำนาจจะเป็นไปอย่างราบรื่นได้หรือไม่ แต่ทางโลวีก็ให้ตัวชี้วัดเอาไว้สำหรับผู้จับตามองในเรื่องนี้ว่าอะไรที่เป็นสัญญาณแสดงให้เห็นถึงความแตกแยกของกลุ่มผู้นำในพรรค อย่างแรกคือการที่ในการประชุมพรรคตามกำหนดการไม่มีนายกรัฐมนตรีหรือรองประธานาธิบดีอยู่ที่นั่น อย่างที่สองคือ การเปลี่ยนแปลงผังต่างๆ ของรายการโทรทัศน์ วิทยุ หรือหนังสือพิมพ์ อย่างที่สามคือการที่อินเทอร์เน็ตใช้การไม่ได้หรือการสกัดกั้นโซเชียลมีเดีย หรือการที่พื้นที่เหล่านี้กลายเป็นช่องทางสำคัญสำหรับฝ่ายต่อต้านสีจิ้นผิง การหยุดชะงักเหล่านี้อาจจะขยายไปถึงเที่ยวบินและการรถไฟในสนามบินและสถานีรถไฟใหญ่ๆ ของจีนด้วย นอกจากนี้ยังจะมีการสร้างเรื่องราวต่างๆ เพื่อสกัดขากันหรือขัดแย้งกันเองในหมู่รัฐบาลกลางออกมาตามช่องทางสื่อต่างๆ อีกความเป็นไปได้หนึ่งที่ควรคำนึงถึงคือการที่ถ้าหากสีจิ้นผิงเจ็บป่วยจนทำให้สิ้นสภาพความเป็นผู้นำเพราะขาดคุณสมบัติหรือป่วยหนักเกินกว่าจะทำงานต่อได้ (เช่น เกิดอาการเส้นเลือดสมองตีบ, หัวใจวาย เป็นต้น) การที่สีจิ้นผิงหมดสภาพเช่นนี้ต่างจากกรณีเสียชีวิตตรงที่จะทำให้เกิดสภาวะสุญญากาศทางการเมืองในแบบที่ไม่รู้ว่าจะยาวนานไปถึงเมื่อใด ทำให้ทั้งฝ่ายสนับสนุนสีจิ้นผิงและฝ่ายต่อต้านต่างก็เบนเข็มไปมาระหว่างที่ว่าสีจิ้นผิงจะฟื้นตัวได้หรือสิ้นสภาพ มีการยกตัวอย่างกรณีที่เคยเกิดขึ้นในสมัยเผด็จการ โจเซฟ สตาลิน ปี 2496 ซึ่งในตอนนั้นต้องใช้เวลา 5 วันเต็มสตาลินถึงจะเสียชีวิตจากอาการเส้นเลือดในสมองตีบ ในช่วงระยะเวลานี้เองที่กลุ่มผู้นำระดับสูงของพรรครัฐบาลโซเวียตก็วางแผนสกัดแข็งสกัดขากันเพื่อเตรียมมีอำนาจในยุคหลังสตาลิน มีบางคนที่พูดจากลับไปกลับมาเช่น ลาฟเวนตีย์ เบอร์เรีย หัวหน้าตำรวจลับกล่าวในแง่ลบเกี่ยวกับสตาลินในช่วงที่อาการสตาลินแย่ลง แต่เมื่อสตาลินมีท่าทีจะฟื้นตัวเขาก็กลับมาสร้างภาพลักษณ์ว่าจงรักภักดีกับสตาลินอีกครั้ง แม้กระทั่งภาพยนตร์ตลกที่ชื่อ The Death of Stalin ก็นำฉากที่น่าหัวร่อจากกรณีช่วงสตาลินใกล้เสียชีวิต ในแง่นี้ใครควรจะได้ดำรงตำแหน่งต่อถ้าหากสีจิ้นผิงหมดสภาพในช่วงที่กำลังดำรงตำแหน่ง รัฐธรรมนูฯจีนระบุว่าจะต้องให้ประธานาธิบดีเป็นผู้รับรองให้รองประธานาธิบดีขึ้นดำรงตำแหน่งต่อ แต่ระบบนี้เองก็สร้างภาวะกลืนไม่เข้าคายไม่ออกอย่างเห็นได้ชัดถ้าหากประธานาธิบดีไม่มีแรงมากพอจะให้ความเห็นชอบเช่นนี้ แต่ก็มีบางส่วนในรัฐธรรมนูญที่ระบุว่าถ้าหากตำแหน่งของประธานาธิบดีว่างรองประธานาธิบดีจะเป็นผู้ดำรงตำแหน่งแทนได้ กระนั้นก็ตามคำว่า ""ตำแหน่งว่าง"" ก็ก่อปัญหาความกำกวมได้เช่นกันเพราะในช่วงที่ประธานาธิบดีป่วยนั้นไม่มีใครทราบว่าเขาจะกลับมาดำรงตำแหน่งต่อหรือไม่และในสภาพนี้ถือว่า ""ตำแหน่งว่าง"" จริงหรือไม่ นอกจากนี้ในจีนมีรองประธานาธิบดีคนเดียวคือ Wang Qishan ที่ในตอนนี้อายุ 72 แล้วและอาจจะไม่สามารถดำรงตำแหน่งระดับสูงได้อีกเพราะใกล้เกษียณอายุแล้ว การให้ Wang ดำรงตำแหน่งต่อในแง่นี้อาจจะมีปัญหาตามมา อีกจุดหนึ่งคือตำแหน่งประธานกองทัพและเลขาธิการใหญ่ของพรรคก็จะว่างไปด้วย สองตำแหน่งนี้ยิ่งมีความไม่แน่นอนยิ่งกว่ากรณีประธานาธิบดีถ้าหากสีจิ้นผิงเป็นอะไรไปก่อนเวลาอันควร นอกจากจะเสี่ยงเกิดการต่อสู้ภายในพรรคแล้ว ผู้นำระดับสูงที่ได้รับการแต่งตั้งจากสีจิ้นผิงก็จะอยู่ในสภาพที่สุ่มเสี่ยงขาดความมั่นคงถ้าหากจะดำรงตำแหน่งต่อ เพราะพวกเขาไม่มีฐานสนับสนุนแบบที่ขึ้นอยู่กับพวกเขาเอง ทั้งนี้กลุ่มคนที่มีอำนาจสูงในตำแหน่งรัฐบาลต่างๆ ไม่ว่าจะเป็นผู้นำฝ่ายต่อต้านการคอร์รัปชันหรือผู้นำทหารก็อาจจะหันมามีบทบาททางการเมืองในแบบตั้งตนเป็นอิสระจากแนวร่วมได้เช่นกัน โลวีสรุปว่า การประเมินความเป็นไม่ได้เหล่านี้ไม่ได้ต้องการให้โครงร่างแบบแผนอนาคตของจีนแต่อย่างใด แต่ต้องการเสนอให้เห็นปัญหาที่แท้จริงของทิศทางการเมืองจีนภายใต้สีจิ้นผิงที่มีการควบคุมอำนาจและไม่มีแบบแผนในการสืบทอดอำนาจชัดเจนทำให้ยากที่จะเกิดการถ่ายโอนอำนาจอย่างสันติและคาดเดาได้ และทั้งโลกก็อาจจะได้รับผลกระทบไปด้วยขึ้นอยู่กับว่าจีนจะเล็งเห็นและจัดการกับปัญหาที่เป็นไปได้ว่าจะเกิดขึ้นเหล่านี้หรือไม่อย่างไร เรียบเรียงจากAFTER XI: FUTURE SCENARIOS FOR LEADERSHIP SUCCESSION IN POST-XI JINPING ERA, Lowy Institute, 22-04-2021 รายงานพิเศษต่างประเทศจีนสถาบันโลวีLowy Instituteสีจิ้นผิงพรรคคอมมิวนิสต์จีนสืบทอดอำนาจพรรคคอมมิวนิสต์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/0JPMKdfT-4c/95516,2021_10_17
'สมาคมขนส่งอีสาน' นัดรถบรรทุก 200 คัน วิ่ง 4 เส้นทาง 19 ต.ค. นี้ ขอรัฐตรึงราคาดีเซล,"Submitted on Sun, 2021-10-17 16:45Thai PBS รายงานว่าสมาคมขนส่งสินค้าภาคอีสาน นัดรวมตัวเรียกร้องรัฐบาลในวันที่ 19 ต.ค. 2564 นี้ โดยเตรียมรถบรรทุก 200 คันวิ่งเส้นทางหลัก 4 มุมเมืองของกรุงเทพฯ-ปริมณฑล เพื่อให้รัฐบาลตรึงราคาน้ำมันดีเซลลิตรละ 25 บาท หากรัฐบาลไม่ตอบรับ เผยจะหยุดวิ่งรถขนส่งสินค้าทั่วประเทศเป็นเวลา 7 วัน ที่มาภาพประกอบ: Thai PBS 17 ต.ค. 2564 Thai PBS รายงานว่าสหพันธ์การขนส่งทางบกแห่งประเทศไทย เตรียมจัดกิจกรรมเคลื่อนไหวแสดงออกเชิงสัญลักษณ์ของผู้ประกอบการรถบรรทุกทั่วประเทศ เรียกร้องให้ภาครัฐ รับทราบถึงความเดือดร้อนจากปัญหาน้ำมันดีเซลปรับราคาขึ้นอย่างต่อเนื่อง ซ้ำเติมความเดือดร้อนจากปัญหาโควิด-19 โดยจะนัดรวมพลรถบรรทุกหลายร้อยคันในวันที่ 19 ต.ค.นี้ เพื่อกดดันรัฐบาลให้เร่งช่วยเหลือแก้ปัญหาความเดือดร้อนเร่งด่วน นายธนสันต์ กุลเภตรานนท์ รองเลขาธิการสมาคมขนส่งสินค้าภาคอีสาน กล่าวว่า ในการเคลื่อนไหวครั้งนี้ นัดหมายกันนำรถบรรทุกออกมาชุมนุมเคลื่อนไหวตามเส้นทางหลัก 4 มุมเมืองของกรุงเทพฯ และปริมณฑล ภาคอีสานจะรวมตัวบริเวณหลวงหมายเลข 2 หรือ ถนนมิตรภาพเชื่อมต่อถนนพหลโยธิน จ.สระบุรี เริ่มจากสมาคมขนส่งสินค้าภาคอีสานจังหวัดนครราชสีมา วิ่งไปยัง อ.สูงเนิน สีคิ้ว และปากช่อง และวนกลับที่ตั้ง โดยทั้ง 4 เส้นทางนี้ จะไม่เข้ามาในพื้นที่กรุงเทพมหานคร เพราะเกรงว่าจะสร้างปัญหาด้านการจราจร เบื้องต้นสมาคมขนส่งสินค้าภาคอีสาน มีรถบรรทุกแจ้งความประสงค์ที่จะเข้าร่วมกิจกรรมแล้วประมาณ 200 คัน จากผู้ประกอบการรถบรรทุกภาคอีสาน ซึ่งมีอยู่กว่า 70 แห่ง มีรถบรรทุกอยู่ประมาณ 4,000 คัน สำหรับข้อเรียกร้องคือ ให้รัฐบาลลดค่าภาษีสรรพสามิตลง 5 บาทอย่างน้อย 1 ปี หรือ นำเงินกองทุนพลังงานมารักษาเสถียรภาพราคาน้ำมันดีเซลให้อยู่ระดับ 25 บาทต่อลิตร เพื่อช่วยบรรเทาความเดือดร้อน ซึ่งหากยังไม่ได้รับการตอบรับจากรัฐบาลทั้ง 10 สมาคมฯ ก็เตรียมที่จะประกาศหยุดวิ่งรถขนส่งสินค้าทั่วประเทศเป็นเวลา 7 วัน ข่าวการเมืองเศรษฐกิจสังคมแรงงานคุณภาพชีวิตคนทำงานภาคขนส่งสมาคมขนส่งสินค้าภาคอีสานรถบรรทุกสหพันธ์การขนส่งทางบกแห่งประเทศไทยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/S_SUWwOr2W4/95515,2021_10_17
"COVID-19: 17 ต.ค. 64 ไทยคิดเชื้อเพิ่ม 10,863 ราย เสียชีวิต 68 ราย","Submitted on Sun, 2021-10-17 16:35ศบค. รายงานสถานการณ์ COVID-19 ในไทย ผู้ป่วยใหม่ 10,863 ราย สะสม 1,783,701 ราย รักษาหาย 10,383 ราย สะสม 1,657,638 ราย เสียชีวิต 68 ราย สะสม 18,273 ราย ฉีดวัคซีน (16 ต.ค. 2564) สะสม 65,202,741 โดส - อภ. ยืนยันขายโมเดอร์นาให้ รพ.เอกชน 100 ไมโครกรัมต่อโดส ตามหลักสากล - ราชวิทยาลัยจุฬาภรณ์เปิดจองโมเดอร์นาครึ่งโดสเป็นเข็มกระตุ้น 17 ต.ค. 2564 ศบค. รายงานสถานการณ์ COVID-19 ในไทย ผู้ป่วยใหม่ 10,863 ราย สะสม 1,783,701 ราย รักษาหาย 10,383 ราย สะสม 1,657,638 ราย เสียชีวิต 68 ราย สะสม 18,273 ราย ฉีดวัคซีน (16 ต.ค. 2564) สะสม 65,202,741 โดส กทม.เผยนักเรียน ม.ปลาย ฉีดไฟเซอร์แล้ว 87% ม.ต้น เริ่มฉีด 18-20 ต.ค.นี้ 17 ต.ค. 2564 นายขจิต ชัชวานิชย์ ปลัดกรุงเทพมหานคร เปิดเผยถึงความคืบหน้าการฉีดวัคซีนไฟเซอร์ ให้นักเรียนที่มีอายุ 12-18 ปี ในโรงเรียนสังกัด กทม. และสังกัดอื่น ๆ ในพื้นที่กรุงเทพฯ ซึ่ง ได้สำรวจความประสงค์ในการรับวัคซีน พบว่ามีนักเรียนประสงค์รับวัคซีนจำนวน 33,048 คน จากทั้งหมด 37,466 คน คิดเป็นร้อยละ 88 โดยที่ประสงค์รับวัคซีน จำแนกเป็นมัธยมศึกษาตอนปลาย จำนวน 3,796 คน ได้รับการฉีดวัคซีนแล้ว เมื่อวันที่ 4 ต.ค. 64 จำนวน 3,284 คน คิดเป็นร้อยละ 87 สำหรับนักเรียนระดับมัธยมศึกษาตอนต้น จำนวน 29,252 คน มีแผนจะฉีดวัคซีน ในวันที่ 18-20 ต.ค.นี้ เพื่อรองรับการเปิดภาคเรียนต่อไป สำหรับบุคลากรทางการศึกษา ที่ยังไม่ได้รับวัคซีน จะดำเนินการให้ได้รับวัคซีนครบถ้วน โดยใช้สูตรวัคซีนซิโนแวค เข็มที่ 1 และวัคซีนแอสตร้าเซนเนก้า เข็มที่ 2 ระยะห่าง 3 สัปดาห์ นอกจากนี้ได้ประสานความร่วมมือกับสำนักการศึกษา กระทรวงสาธารณสุข กระทรวงศึกษาธิการ และหน่วยงานที่เกี่ยวข้อง ในการสร้างความเข้าใจเกี่ยวกับแนวทางการจัดสรร และกระจายวัคซีนไฟเซอร์ให้แก่โรงเรียนสถาบันการศึกษา พร้อมทั้งส่งเสริมความรู้และสร้างความเข้าใจให้แก่ผู้ปกครองและเด็กนักเรียนในโรงเรียน เกี่ยวกับแนวทางปฏิบัติเพื่อเตรียมตัวก่อนเข้ารับการฉีดวัคซีนไฟเซอร์ อาการข้างเคียงที่อาจเกิดขึ้นหลังการฉีดวัคซีน รวมทั้งเน้นย้ำวิธีปฏิบัติตนหลังการฉีดวัคซีน โดยเฉพาะการงดออกกำลังกาย เล่นกีฬา หรือทำกิจกรรมที่ใช้แรงมาก ๆ ในระยะเวลา 1-2 สัปดาห์ ตามข้อแนะนำของกระทรวงสาธารณสุข ตลอดจนแนวทางการติดตามอาการหลังการฉีดวัคซีนอย่างใกล้ชิด เพื่อความปลอดภัยสูงสุดของเด็กนักเรียนและสร้างความมั่นใจให้แก่ผู้ปกครอง กทม.เตรียมความพร้อมเปิดการเรียนการสอนแบบ On-site ในโรงเรียนสังกัด กทม. ระดับมัธยมศึกษาและประถมศึกษาในภาคเรียนที่ 2/2564 ภายใต้มาตรการป้องกันโควิด-19 ในสถานศึกษาและมาตรการป้องกันการติดเชื้อแบบครอบจักรวาล Universal Prevention โดยดำเนินการ ดังนี้ 1. สร้างความเข้าใจกับผู้ที่เกี่ยวข้องและผู้มีส่วนได้ส่วนเสียกับโรงเรียน อาทิ ครู ผู้ปกครอง กรรมการสถานศึกษา ในการจัดพื้นที่การเรียนการสอนแบบ On-Site (ไป-กลับ) และวิธีจัดการเรียนการสอน เช่น สลับชั้นเรียน สลับเวลาเรียน 2. เตรียมความพร้อมของอาคารสถานที่ วัสดุอุปกรณ์การเรียนการสอน สภาพแวดล้อมบริเวณโรงเรียน ให้มีความสะอาดและปลอดภัย โดยทำความสะอาดบริเวณโรงเรียนทั้งหมด ด้วยน้ำยาฆ่าเชื้อโรค มีจุดบริการล้างมือด้วยสบู่และน้ำ จุดบริการเจลแอลกอฮอล์ และจัดหาอุปกรณ์ในการป้องกันการแพร่ระบาด 3. นักเรียน ข้าราชการครู และบุคลากรทางการศึกษากรุงเทพมหานคร บุคลากรของโรงเรียน ผู้ปกครอง และผู้มาติดต่อราชการ ต้องสวมหน้ากากอนามัยหรือหน้ากากผ้าตลอดเวลา 4. จัดเตรียมสถานที่ของโรงเรียนให้มีการเว้นระยะห่างระหว่างบุคคล หรือเว้นระยะห่างระหว่างโต๊ะเรียนและที่นั่งอย่างน้อย 1 - 2 เมตร เพื่อลดความแออัดในสถานที่ต่าง ๆ โดยจัดการเรียนการสอนให้มีจำนวนนักเรียนห้องละไม่เกิน 25 คน 5. จัดตั้งจุดคัดกรองบริเวณทางเข้า ของสถานศึกษา ควบคุมทางเข้า และทางออก โดยลงทะเบียนก่อน เข้า - ออก มีการบันทึกข้อมูลรายงาน 6. กรณีที่ผู้ปกครองมารับบุตรหลานที่โรงเรียน ต้องจัดพื้นที่พักคอยสำหรับผู้ปกครองบริเวณหน้าโรงเรียน 7. มีระบบและแผนรับการประเมินความพร้อม โดยทีมตรวจราชการบูรณาการจากสำนักการศึกษาสำนักงานเขต ศูนย์บริการสาธารณสุข สำนักอนามัย 8. ครู บุคลากร และนักเรียน ฉีดวัคซีนครบตามเกณฑ์ 9. นักเรียน ครู และบุคลากรต้องตรวจ ATK วันแรกของการเปิดเรียน และมีการสุ่มตรวจเฝ้าระวัง โดยขอรับการสนับสนุนจากสำนักงานเขตศูนย์บริการสาธารณสุขในพื้นที่ และหน่วยงานที่เกี่ยวข้อง 10. นักเรียน ครู บุคลากร ที่อยู่ในพื้นที่ Safety Zone ต้องประเมิน Thai Save Thai (TST) อย่างต่อเนื่องทุกวัน 11. ประสานสำนักงานเขต ศูนย์บริการสาธารณสุขในพื้นที่ และหน่วยงานที่เกี่ยวข้องเพื่อสนับสนุนการดำเนินการสุ่มตรวจ ATK นักเรียน ครู บุคลากรที่เกี่ยวข้องกับสถานศึกษา เพื่อเฝ้าระวังอย่างน้อยร้อยละ 10-20 จำนวน 2 ครั้ง/สัปดาห์ 12. กรณีโรงเรียนพบนักเรียนที่สงสัยติดเชื้อไวรัสโคโรนา 2019 (COVID - 19) ที่เข้าเกณฑ์สอบสวนโรค (Patient Under Investigation : PUI) ให้แยกเด็กออกมาจากผู้อื่น แจ้งผู้ปกครอง และโทรแจ้งสายด่วนสุขภาพ 1646 ศูนย์เอราวัณ สำนักการแพทย์ หรือโทรแจ้งศูนย์บริการสาธารณสุขในพื้นที่เพื่อประเมินสถานการณ์ตามเกณฑ์สอบสวนโรค 13. ปฏิบัติตามมาตรการสุขอนามัยส่วนบุคคลอย่างเข้มข้น 14. นักเรียน ครู บุคลากรที่เกี่ยวข้องกับโรงเรียน เขียนบันทึก Timeline กิจกรรมประจำวัน การเดินทางเข้าไปในสถานที่ต่าง ๆ แต่ละวันอย่างสม่ำเสมอ 15. สถานประกอบกิจการ/กิจกรรม รอบรั้วสถานศึกษาในระยะ 10 เมตร ต้องผ่านการประเมิน TSC+ COVID free setting อภ. ยืนยันขายโมเดอร์นาให้ รพ.เอกชน 100 ไมโครกรัมต่อโดส ตามหลักสากล 17 ต.ค. 2564 องค์การเภสัชกรรม (อภ.) เผยแพร่ข่าวประชาสัมพันธ์เรื่อง อภ. จำหน่ายวัคซีนโมเดอร์นาให้แก่สมาคมโรงพยาบาลเอกชน มีขนาดความแรง 100 ไมโครกรัมต่อโดส ความว่า ตามที่มีข่าวเผยแพร่ของหน่วยงานแห่งหนึ่งในการเปิดจองวัคซีนโมเดอร์นา ราคา 555 บาท ในขนาดความแรง 50 ไมโครกรัมต่อโดส นั้น องค์การเภสัชกรรมขอแจ้งว่า องค์การเภสัชกรรมจำหน่ายวัคซีนโมเดอร์นาให้แก่สมาคมโรงพยาบาลเอกชนในขนาดความแรง 100 ไมโครกรัมต่อโดส ทั้งนี้ ข้อแนะนำการรับวัคซีนโมเดอร์นา จะเป็นไปตามหลักสากลและอยู่ภายใต้คำแนะนำจากผู้เชี่ยวชาญ ร่วมกับข้อมูลที่ได้จากบริษัทซิลลิค ฟาร์มา จำกัด และสมาคมโรงพยาบาลเอกชน ราชวิทยาลัยจุฬาภรณ์เปิดจองโมเดอร์นาครึ่งโดสเป็นเข็มกระตุ้น เมื่อวันที่ 16 ต.ค. 2564 ราชวิทยาลัยจุฬาภรณ์ ประกาศเปิดให้องค์กรนิติบุคคลและโรงพยาบาลจองฉีดวัคซีนทางเลือก “โมเดอร์นา” ปริมาณ 50 ไมโครกรัม (ครึ่งโดส) เป็นเข็มกระตุ้น อัตราเข็มละ 555 บาท ในวันที่ 29 ตุลาคม และจะเริ่มฉีดในวันที่ 25 มกราคม 2565 ต่อมา ดร.อนันต์ จงแก้ววัฒนา นักไวรัสวิทยา ผู้อำนวยการกลุ่มวิจัยนวัตกรรมสุขภาพสัตว์และการจัดการ ศูนย์พันธุวิศวกรรมและเทคโนโลยีชีวภาพแห่งชาติ (ไบโอเทค) สำนักงานพัฒนาวิทยาศาสตร์และเทคโนโลยีแห่งชาติ (สวทช.) แสดงความเห็นว่า Moderna เข็มกระตุ้นที่ใช้โดสต่ำลง คือ จาก 100 mcg เป็น 50 mcg มีข้อมูลยืนยันออกมาจาก Moderna ว่าสามารถทำได้ ค่าแอนติบอดีที่กระตุ้นมาได้ด้วยปริมาณวัคซีนที่ลดลงครึ่งหนึ่ง สามารถพุ่งสูงขึ้นเมื่อเทียบกับหลังเข็มสองใหม่ ๆ มาได้ประมาณ 70% รวมถึงผู้สูงอายุด้วย ข้อมูลที่ Moderna แสดงออกมาว่า ค่าแอนติบอดี (NAb) หลังเข็มสอง 1 เดือน อยู่ที่ 1081 พอผ่านไป 6-8 เดือน ลดลงเหลือ 126 และ ถูกกระตุ้นด้วยเข็มสามปริมาณ 50 mcg หรือ ครึ่งโดส ค่า NAb พุ่งสูงขึ้นมาที่ 1893 และ 1762 ในแต่ละช่วงอายุ ซึ่งเป็นข้อมูลที่แสดงว่า การลดโดสครึ่งนึงเป็นเข็มกระตุ้นได้ แต่ข้อจำกัดของข้อมูลคือ การทดสอบนี้มาจากผู้ได้ Moderna x2 มา ยังไม่มีข้อมูลว่า ผู้ได้วัคซีนรูปแบบอื่นเช่นเชื้อตาย หรือ Viral vector จะสามารถถูกกระตุ้นด้วยปริมาณโดสดังกล่าวแล้วภูมิจะกระตุ้นได้มากน้อยอย่างไร คงต้องเก็บข้อมูลกันต่อไป ที่มาเรียบเรียงจาก: Thai PBS | ประชาชาติธุรกิจ ข่าวสังคมคุณภาพชีวิตCOVID-19สุขภาพวัคซีน COVID-19โมเดอร์นาราชวิทยาลัยจุฬาภรณ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/inrMClREKWw/95514,2021_10_17
'เพื่อไทย' ชี้เปิดประเทศ 1 พ.ย. ธุรกิจจะยังร้าง เหตุไม่มีทุนกลับมาเปิดกิจการ,"Submitted on Sun, 2021-10-17 15:49ส.ส.นนทบุรี พรรคเพื่อไทย ชี้เปิดประเทศ 1 พ.ย. ธุรกิจจะยังร้าง เหตุไม่มีทุนกลับมาเปิดกิจการ 'ยุทธพงศ์' ชี้โครงการซื้อเรือดำน้ำความผิดสำเร็จแล้ว เหตุกองทัพเรือจ่ายภาษีแทนเอกชน - 'จิราพร' ท้วงหากจะเข้า CPTPP ดูรอบคอบแล้วหรือยัง ห่วงเร่งรีบจะได้ไม่คุ้มเสีย ชี้อย่าให้เสียหายซ้ำรอยเหมืองทองอัครา ที่มาภาพประกอบ: Unsplash/Yasuo Takeuchi 17 ต.ค. 2564 นายจิรพงษ์ ทรงวัชราภรณ์​ ส.ส.นนทบุรี พรรคเพื่อไทย กล่าวว่าการแพร่ระบาดของโควิด-19 และความพร้อมเปิดประเทศไทยยังอยู่ในสถานการณ์ที่น่าไว้ใจ เพราะตัวเลขผู้ติดเชื้อใหม่ ตัวเลขผู้เสียชีวิต และผู้รักษาตัวยังคงไม่ลดลง พื้นที่ระบาดยังอยู่ในเมืองหลัก อย่างกรุงเทพ และสมุทรปราการ ซึ่งได้รับเสียงสะท้อนจากผู้ประกอบการหลายคนที่ยังสับสนว่าการเปิดกิจการจะต้องทำอย่างไรบ้าง และจะเอาเงินที่ไหนมาฟื้นฟูเพื่อเปิดกิจการอีกครั้ง เพราะเข้าไม่ถึงมาตรการเยียวยาการช่วยเหลือผู้ประกอบการ SMEs ของรัฐ ที่มีเงื่อนไขปล่อยกู้ที่เข้มงวดมากเกินไป มาตรการแบงค์ชาติพักชำระหนี้ 2 เดือน กำลังจะหมดสิ้นเดือนนี้ ซึ่งหากผู้ประกอบการมีสินเชื่อเงินกู้เบิกเกินบัญชี (OD) อยู่ ก็จะถูกบังคับจ่าย จุงไม่มีเงินเหลือเพียงพอที่จะกลับมาเปิดกิจการ บางรายเจอครบรอบกำหนดการพักชำระหนี้ 6 เดือนอีก ยิ่งกลายเป็นภาระหนักขึ้น 2 เท่า นายจิรพงษ์ กล่าวอีกว่า การกระตุ้นเศรษฐกิจภายในประเทศไม่มี การแพร่ระบาดรุนแรง ขั้นตอนยุ่งยาก รัฐบาลเปิดประเทศแล้ว แต่เปิดไม่หมด สร้างความลำบากให้กับต่างชาติที่จะเดินทางเข้ามา เพราะกิจการหลายอย่างยังไม่สามารถเปิดทำการได้ จึงเสนอให้รัฐบาลนำกองทุนหมู่บ้าน กองทุนพัฒนาบทบาทสตรี สมัยรัฐบาลดร.ทักษิณ ชินวัตร อดีตนายกรัฐมนตรี และนางสาวยิ่งลักษณ์ ชินวัตร อดีตนายกรัฐมนตรี ได้ทำเอาไว้ จะได้ช่วยกระตุ้นเศรษฐกิจในประเทศไทย นายยุทธพงศ์ จรัสเสถียร ส.ส.มหาสารคาม รองหัวหน้าพรรคเพื่อไทย กล่าวปิดท้ายว่า หากรัฐบาลมั่นใจว่าไทยสามารถเปิดประเทศไทยได้อย่างปลอดภัย 1 พ.ย. นี้ ก็ขอให้ช่วยผ่อนปรนมาตการเคอร์ฟิว 5 ทุ่ม-ตี 3 เพื่อให้คนในประเทศเริ่มมีการเตรียมพร้อมและทำมาหากินได้ เพราะเวลา 4 ชั่วโมงนี้มีคุณค่ากับคนทำงานกลางคืน ทั้งนี้กลุ่มคนทำงานกลางคืนไม่ได้มีแค่ผับบาร์ แต่ยังมีกลุ่มพ่อค้าแม่ค้า ค้าขาย-ขนสินค้าเตรียมขายของ และกลุ่มคนขับรถรับจ้าง-แท็กซี่ด้วย ช่วยคิดเผื่อและเปิดโอกาสให้คนทำมาหากินได้ด้วย 'ยุทธพงศ์' ชี้โครงการซื้อเรือดำน้ำความผิดสำเร็จแล้ว เหตุกองทัพเรือจ่ายภาษีแทนเอกชน นายยุทธพงศ์ จรัสเสถียร ส.ส.มหาสารคาม และรองหัวหน้าพรรคเพื่อไทย กล่าวว่า มหากาพย์โครงการจัดซื้อเรือดำน้ำ มูลค่ารวม 44,222 ล้านบาท พบว่ามีความเชื่อมโยงบริษัท CSOC กับตัวแทนในประเทศไทยคือ บริษัท ณัฐพล จำกัด อย่างชัดเจน เนื่องจากบริษัท CSOC คือบริษัทตัวแทนนายหน้าในประเทศไทย ของนายวรพจน์ หรือเสี่ยบอย-SKY ผู้ถือหุ้นบริษัท ณัฐพล ดังนั้นบริษัท CSOC จึงไม่ได้เป็นตัวแทนรัฐบาลจีนแบบที่กล่าวอ้าง แต่เป็นเพียงนายหน้าที่เข้ามาทำ GtoG เก๊เท่านั้น เพราะมีหลักฐานใบเสร็จความสำเร็จแล้วคือ การจัดซื้อเรือดำน้ำลำที่ 1 มูลค่า 12,424 ล้านบาท แบบไม่มีเครื่องยนต์ กองทัพเรือมีหนังสือแจ้งถึงถึง กมธ. งบฯ ว่าได้ทำการทยอยจ่ายภาษีแทนบริษัท CSOC ไปแล้ว 463 ล้านบาท จาก 820 ล้านบาท ทั้งที่กฎหมายยกเว้นการจ่ายภาษีมูลค่าเพิ่มหากมีการจัดซื้อแบบ GtoG นอกจากนี้ ยังปรากฎว่า บริษัท CSOS รับทำโครงการสร้างท่าเรือจอดเรือดำน้ำ 857 ล้าน แบ่งเป็นการขุดลอด 833 ล้าน ค่าใช้จ่ายพิเศษ 24 ล้าน และโครงการอู่ซ่อมเรือดำน้ำ 995 ล้าน ปรากฎงบสร้างห้องน้ำห้องส้วม 2 หลัง 3 ล้านบาท แพงกว่าบ้านทาวน์เฮาส์ใน กทม. อีกด้วย นายยุทธพงศ์ กล่าวว่า ขอตั้งคำถามถึง พล.อ.ประยุทธ์ จันทร์โอชา นายกรัฐมนตรี พล.อ.ประวิตร วงษ์สุวรรณ รองนายกรัฐมนตรี นายอาคม เติมพิทยาไพสิฐ รัฐมนตรีว่าการกระทรวงการคลัง อธิบดีกรมสรรพากร และ พล.อ.สมประสงค์ นิลสมัย ผบ.ทร. ว่าทำไมกองทัพเรือจึงต้องจ่ายภาษีมูลค่าเพิ่มแทนบริษัท CSOC ทั้งที่ GtoG ได้รับการยกเว้น การกระทำแบบนี้คือพฤติกรรมร่วมมือกับต่างชาติ โกงเงินภาษีประชาชนใช่หรือไม่ ขอให้ช่วยตรวจสอบความไม่ชอบมาพากลสร้างความโปร่งใสให้กับเรื่องนี้ โดยทั้งหมดสัปดาห์หน้าจะยื่นเรื่องทวงถามต่อไป 'จิราพร' ท้วงหากจะเข้า CPTPP ดูรอบคอบแล้วหรือยัง ห่วงเร่งรีบจะได้ไม่คุ้มเสีย ชี้อย่าให้เสียหายซ้ำรอยเหมืองทองอัครา นางสาวจิราพร สินธุไพร ส.ส.ร้อยเอ็ด ในฐานะรองโฆษก และประธานคณะอนุกรรมการนโยบายด้านการพาณิชย์และการค้าระหว่างประเทศของพรรคเพื่อไทย กล่าวถึงกระแสข่าวที่คณะรัฐมนตรีจะพิจารณาเข้าร่วมความตกลงที่ครอบคลุมและก้าวหน้าสำหรับหุ้นส่วนทางเศรษฐกิจภาคพื้นแปซิฟิก (CPTPP) ในสัปดาห์หน้าว่า สถานการณ์การเข้าร่วม CPTPP ได้เปลี่ยนไปแล้ว เพราะมีอังกฤษ จีน และจีนไทเป แจ้งเข้าร่วมเพิ่ม รัฐบาลจึงต้องศึกษาใหม่อย่างรอบคอบ อย่าเร่งรัดดำเนินการด้วยการอาศัยเพียงข้อมูลการศึกษาเก่า ไม่เช่นนั้นไทยจะได้ไม่คุ้มเสีย ทั้งนี้ ผ่านมาเกือบ 1 ปี รัฐบาลยังคลุมเครือ ไม่สามารถหาจุดร่วมที่ทุกฝ่ายเห็นพ้องไปในทิศทางเดียวกันได้ และไร้ความชัดเจนว่าจะดำเนินการตามคำแนะนำจากรายงานผลการศึกษา CPTPP ของสภาผู้แทนราษฎร ซึ่งถือเป็นเงื่อนไขให้รัฐบาลต้องแก้ไขจุดอ่อนในด้านต่างๆ ของไทยก่อนเข้าร่วม CPTPP โดยเฉพาะการสร้างความเข้มแข็งของเศรษฐกิจฐานรากและพี่น้องเกษตรกรให้พร้อมต่อผลกระทบที่จะเกิดขึ้นจากความตกลงดังกล่าว และยังมีกระแสข่าวว่ารัฐบาลกำลังเร่งส่งหนังสือเข้าร่วม CPTPP โดยใช้ข้อมูลเก่าอ้างอิง ขาดการศึกษากรณีการเข้าร่วม CPTPP ของอังกฤษ จีน และจีนไทเป ไม่ได้หารือกับทุกฝ่ายที่เกี่ยวข้องเพื่อหาข้อสรุปร่วมโดยเฉพาะกับองค์กรผู้บริโภคและเกษตรกร จึงชี้ให้เห็นว่า การบ้านเก่าที่เคยได้รับโจทย์จากสภาผู้แทนราษฎรก็ยังไม่ได้ส่ง การบ้านใหม่ก็ยังไม่ได้ทำ แต่ไปทำในสิ่งที่ยังไม่ควรทำคือการเร่งรีบจะเข้าร่วมความตกลง CPTPP จึงไม่ได้ต่างอะไรกับกรณีการเร่งรัดปิดเหมืองทองอัครา จนทำให้ไทยถูกเอกชนฟ้องศาลอนุญาโตตุลาการ “ขอให้ พล.อ.ประยุทธ์ จันทร์โอชา นายกรัฐมนตรี และหัวหน้าทีมเศรษฐกิจ ออกมาชี้แจงว่าการเข้าร่วม CPTPP ของไทย ได้คุ้มเสียหรือไม่ มีการเตรียมความพร้อมประเทศอย่างไรบ้าง เพื่อให้สามารถแข่งขันกับนานาประเทศได้ และต้องอธิบายผลการศึกษากรณีอังกฤษ จีน และจีนไทเป เข้าร่วมความตกลง CPTPP เพราะหากไม่มีความชัดเจน ก็ไม่ต่างอะไรกับการที่ พล.อ.ประยุทธ์ ยึดการลงทุนเหมืองทองโดยขาดความรอบคอบ ทำให้ไทยถูกเอกชนฟ้องให้ชดใช้ค่าเสียหายนับหมื่นล้าน เหมือนเอาประชาชนและประเทศชาติเป็นจำเลย” จิราพร กล่าว ที่มาเรียบเรียงจากเว็บไซต์พรรคเพื่อไทย [1] [2] [3] ข่าวการเมืองเศรษฐกิจสังคมคุณภาพชีวิตพรรคเพื่อไทยจิรพงษ์ ทรงวัชราภรณ์ยุทธพงศ์ จรัสเสถียรจิราพร สินธุไพรติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/thwjjMYU8oo/95513,2021_10_17
นักวิชาการชี้ปิดเอเชียประกันภัย สัญญาณแรกความเสี่ยงเชิงระบบสถาบันการเงินไทย,"Submitted on Sun, 2021-10-17 15:28นักวิชาการชี้กรณีการปิดกิจการบริษัทเอเชียประกันภัย สัญญาณแรกความเสี่ยงเชิงระบบสถาบันการเงินไทย มาตรการกำหนดเพดานหนี้ ไม่มีประสิทธิผล 17 ต.ค. 2564 รศ.ดร.อนุสรณ์ ธรรมใจ อดีตกรรมการธนาคารแห่งประเทศไทย และอดีตคณบดีคณะเศรษฐศาสตร์ ม. รังสิต กล่าวถึงการถอนใบอนุญาตและปิดกิจการของบริษัทเอเชียประกันภัยอาจจะไม่ได้เป็นเพียงรายเดียว เนื่องจากมีบริษัทประกันภัยจำนวนหนึ่งมีฐานะการเงินไม่เข้มแข็งนักและมีปัญหาสภาพคล่องอยู่ ประชาชนจึงต้องศึกษาข้อมูลให้ดีก่อนทำประกัน ในระยะแรกของการแพร่ระบาด COVID-19 นั้น ธุรกิจประกันภัยได้รับผลกระทบน้อยมาก และบริษัทประกันจำนวนไม่น้อยได้พลิกวิกฤตเป็นโอกาส จากการสำรวจข้อมูลของ คปภ. เมื่อปีที่แล้ว (2563) พบว่าสถานการณ์การแพร่ระบาดของ COVID-19 ส่งผลกระทบต่อธุรกิจทุกภาคส่วนรวมถึงรายได้และความสามารถในการใช้จ่าย จากการรับรู้ข้อมูลข่าวสารที่หลากหลายช่องทาง ผู้คนจึงตระหนักและมีความต้องการซื้อผลิตภัณฑ์ประกันภัยมากยิ่งขึ้น ทำให้แนวโน้มยอดขายกรมธรรม์ประกันภัย COVID-19 มีสัดส่วนมากเมื่อเทียบกับยอดขายทั้งหมดของธุรกิจประกันใน 1-2 ปีที่ผ่านมา การปล่อยให้เกิดการติดเชื้อ COVID-19 จำนวนมากจากการบริหารจัดการวัคซีนล่าช้า ความล้มเหลวในการควบคุมระบาดระลอกสาม ทำให้ธุรกิจประกันบางแห่งที่มีฐานะการเงินอ่อนแออยู่แล้ว ทรุดตัวลงอย่างรวดเร็ว ขอเตือนให้ระมัดระวัง กิจการธุรกิจประกัน สหกรณ์ออมทรัพย์ ธุรกิจโรงรับจำนำจะมีปัญหาสภาพคล่องเพิ่มเติม นอกจากนี้ขอให้เฝ้าระวัง “หนี้เสีย” ของกลุ่มพิโกไฟแนนซ์และกิจการเช่าซื้อขนาดเล็ก รศ.ดร.อนุสรณ์ ระบุว่าอย่าปล่อยให้สถานการณ์ลุกลาม จะกลายเป็นจุดเริ่มต้นของวิกฤตการเงินได้และอาจมาเร็วกว่าคาด ต้องเร่งใช้เม็ดเงินอย่างต่ำ 5-7 แสนล้านบาทเพื่อออกมาตรการรักษาระดับการจ้างงานเอาไว้ การให้เงินช่วยเหลือโดยตรงภาคธุรกิจ การลดค่าใช้จ่ายสำหรับครัวเรือนและภาคธุรกิจ รวมถึงการใช้เงินช่วยเหลือโดยตรงกับครัวเรือน หากไม่ทำจะทำให้กิจการขนาดย่อมขนาดเล็กขนาดกลางกว่า 2 แสนรายขาดสภาพคล่อง และอาจต้องปิดตัวลงอีก และกระทบครัวเรือนกว่า 3 ล้านครัวเรือนที่จะยากจนลงและมีหนี้สินล้นพ้นตัว หากเปิดประเทศได้เต็มที่และไม่มีปัญหาการกลับมาระบาดระลอกสี่ของโควิดก็ไม่จำเป็นต้องใช้เงินช่วยเหลือโดยตรงตามที่เสนอ จากงานวิจัยหลายชิ้นบ่งชี้ตรงกันว่า ผลกระทบจาก COVID-19 ในประเด็นการรับรู้ความเสี่ยงส่วนบุคคลจะส่งผลเชิงบวกต่อความต้องการซื้อประกันสุขภาพและประกันชีวิตในสถานการณ์การแพร่ระบาดของ COVID-19 เนื่องจากการล็อกดาวน์และการแพร่ระบาดของ COVID-19 ส่งผลกระทบต่อฐานะทางการเงินของครอบครัวรายได้น้อยมากและครอบครัวชนชั้นกลางค่อนข้างมาก การซื้อประกันหรือการจ่ายค่าเบี้ยประกันไม่ได้เพิ่มขึ้น แต่การซื้อประกันเพิ่มขึ้นเกิดขึ้นในกลุ่มกิจการและนิติบุคคลหรือผู้มีรายได้สูง กรณีของบริษัทเอเชียประกันภัยนั้นเป็นผลมาจากความผิดผลาดในการบริหารความเสี่ยงและการบริหารสภาพคล่องของบริษัทมากกว่าผลจากธุรกิจอุตสาหกรรมประกันและเศรษฐกิจโดยรวม อย่างไรก็ตาม สภาพวิกฤติเศรษฐกิจโดยรวม อัตราผลตอบแทนต่ำยาวนานในตลาดตราสารหนี้ ธุรกิจประกันที่มีการแข่งขันกันสูง ตลอดจนความไม่สามารถจัดการผลกระทบภัยพิบัติจากโรคระบาดและภัยพิบัติน้ำท่วมได้อย่างมีประสิทธิภาพของภาครัฐทำให้ “ฐานะทางการเงิน” ของธุรกิจประกันหลายแห่งย่ำแย่ลงอย่างรวดเร็ว บริษัทเอเชียประกันภัยมีหนี้สินกว่า 4.4 พันล้านบาท บริษัทเอเชียประกันภัย ได้ทยอยเพิ่มทุนจดทะเบียนสองครั้ง ในปี พ.ศ. 2562 เพิ่มทุนจดทะเบียน 300 ล้านบาท ขณะนี้ คณะกรรม คปภ สั่งห้าม เจ้าพระยาประกันภัย รับประกันวินาศภัย ชั่วคราว และ การสั่งถอนใบอนุญาต บริษัทเอเชียประกันภัย สะท้อนปัญหาสภาพคล่องในธุรกิจประกันที่อาจลุกลามไปสู่สถาบันการเงินประเภทอื่นๆได้ กรณีของบริษัทเอเชียประกันภัยนั้น มีฐานะการเงินไม่มั่นคง การดำรงเงินกองทุนไม่ครบถ้วนตามที่กฎหมายกำหนด มีหนี้สินมากกว่าทรัพย์สิน สภาพคล่องไม่เพียงพอต่อการจ่ายค่าสินไหมทดแทน จ่ายค่าสินไหมทดแทนล่าช้า รวมถึงการเสนอขายกรมธรรม์ไม่เป็นไปตามแบบและข้อความที่ได้รับความเห็นชอบจากนายทะเบียน รศ.ดร.อนุสรณ์ กล่าวอีกว่า มาตรการเสริมสร้างสภาพคล่องให้กับบริษัทประกันวินาศภัยโดย คปภ. ที่ออกมาบังคับใช้เมื่อวันที่ 30 ก.ย. 2564 นั้นเพียงช่วยบรรเทาปัญหาลงได้บ้างเท่านั้น โดย 7 มาตรการที่ออกมาจะเกี่ยวกับการผ่อนคลายเกณฑ์การคำนวณเงินกอบทุนและการผ่อนผันการดำรงอัตราส่วนเงินกองทุนขั้นที่ 1 รวมทั้งการยอมให้นำเอาเบี้ยประกันค้างรับมาใช้เป็นสินทรัพย์หนุนหลัง มาตรการเหล่านี้ล้วนเป็นแก้ปัญหาเฉพาะหน้าเท่านั้นและอาจทำให้เกิดความเสี่ยงและความเข้มแข็งของธุรกิจประกันในระยะยาวอ่อนแอลง เนื่องจากบริษัทประกันหลายแห่งไม่ได้มีฐานะทางการเงินแข็งแรงพอที่จะรองรับกับการเคลมโควิดในระดับพันล้านบาทขึ้นไปในแต่ละบริษัท หรือการเคลมคิดระดับหมื่นล้านบาททั้งระบบ และจำนวนผู้ร้องเรียนเคลมก็เพิ่มขึ้นต่อเนื่อง เมื่อถูกซ้ำเติมโดยการเคลมประกันภัยพิบัติจากน้ำท่วมอีก ก็จะมีฐานะทางการเงินอ่อนแอลง ตอนนี้ต้องทำอย่างไรไม่ให้น้ำท่วมนิคมอุตสาหกรรมและกิจการต่าง ๆ ในเขตเมือง ฉะนั้นต้องมีมาตรการเพิ่มเติมนอกเหนือจากมาตรการที่มีอยู่โดย คปภ. ขณะนี้ คือการส่งเสริมให้มีการเพิ่มทุนเพื่อให้ฐานะของบริษัทประกันเข้มแข็งขึ้นและสร้างจูงใจให้เกิดการควบรวมกิจการ การจัดโครงสร้างใหม่ของกลุ่มธุรกิจธนาคารและการเงินรวมทั้งการขยายพรมแดนทางธุรกิจโดยอาศัยฐานลูกค้าที่มีอยู่จะทำให้บริษัทธุรกิจประกันขนาดเล็กและขนาดกลางได้รับผลกระทบ การสร้างสภาพแวดล้อมทางธุรกิจเพื่อการควบรวมของธุรกิจประกันขนาดเล็กกันเองหรือกับสถาบันการเงินอื่นๆอาจมีความจำเป็น นอกจากนี้ เราจะเห็นการหลอมรวมของธุรกิจธนาคาร ธุรกิจโทรคมนาคม ธุรกิจสื่อสังคมออนไลน์ ธุรกิจประกัน ธุรกิจค้าปลีกและเครือข่ายมากขึ้น องค์กรที่จะอยู่รอดได้จึงจำเป็นต้องมีการร่วมลงทุนกับพันธมิตรทางธุรกิจข้ามอุตสาหกรรม หรือ จำเป็นต้องทำธุรกิจแบบครบวงจรมากขึ้น ด้วยการผนวกรวม ทั้งแนวตั้งและแนวนอน (Vertical and Horizontal Integration) นอกจากนี้ ควรสนับสนุนสินเชื่อดอกเบี้ยต่ำพิเศษเพื่อให้ธุรกิจประกันประคับประคองธุรกิจไปให้ได้ในช่วงนี้ และในภาพรวม ธนาคารอาจต้องปรับลดอัตราดอกเบี้ยนโยบายลงมาอีกหากมีความจำเป็น ด้านนโยบายการคุมเพดานดอกเบี้ยเงินกู้ธุรกิจเช่าซื้อ แม้นมีเป้าหมายเพื่อช่วยเหลือประชาชนรายได้น้อยที่ต้องแบกรับภาระอัตราดอกเบี้ยค่อนข้างสูง แต่จะผลักดันให้คนจนไปกู้นอกระบบมากขึ้น เพราะธุรกิจเช่าซื้อจะไม่สามารถปล่อยกู้ให้กับคนจนที่มีความเสี่ยงผิดนัดชำระหนี้สูงได้เพราะถูกกำหนดเพดานไว้ ไม่คุ้มกับความเสี่ยงก็จะทำให้ไม่มีการปล่อยกู้ กลุ่มคนจนเหล่านี้ก็จะหันไปกู้นอกระบบซึ่งอัตราดอกเบี้ยสูงกว่ามากและมีความเสี่ยงที่จะถูกคดโกงหรือเอาเปรียบลูกหนี้ได้ การกำหนดเพดานอัตราดอกเบี้ย จึงเป็นนโยบายที่ไม่มีประสิทธิผลมากนักในการแก้ปัญหา เหมือนจะช่วย “คนจน” แต่กลับสร้างปัญหาไม่สามารถเข้าถึงสินเชื่อในระบบได้ อัตราดอกเบี้ยเป็นเครื่องมือวัดความเสี่ยง ในหลักการทางการเงิน ยิ่งเสี่ยงสูงอัตราดอกเบี้ยยิ่งสูงเพื่อชดเชยความเสี่ยง และดอกเบี้ยสะท้อนต้นทุนของการทำธุรกิจ ซึ่งหากเป็นรายย่อยมาก ๆ มีการเรียกเก็บเป็นรายวันจะยิ่งมีต้นทุนสูงขึ้น การแก้ปัญหาธุรกิจเช่าซื้อคิดอัตราดอกเบี้ยสูงจึงต้องแก้โดยการเปิดเสรีทางการเงินเพิ่มขึ้น ไม่ใช่ลดลง และ เพิ่มการแข่งขัน ไม่ให้มีอำนาจผูกขาด ดอกเบี้ยเงินกู้เฉลี่ยจะปรับลงมาเอง และจะไม่มีกิจการเช่าซื้อใดคิดดอกเบี้ยในอัตราที่ไม่เหมาะสม เพราะหากกิจการทำเช่นนั้นจะสูญเสียธุรกิจให้คู่แข่งที่คิดอัตราดอกเบี้ยถูกกว่า เป็นธรรมกว่ากลไกตลาดจะทำงานหากปล่อยให้มีการแข่งขันอย่างเสรีจริง ข่าวเศรษฐกิจสังคมคุณภาพชีวิตบริษัทเอเชียประกันภัยอนุสรณ์ ธรรมใจประกันภัยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Rn-6KLYj56M/95512,2021_10_17
'นิด้าโพล' สำรวจคนใต้ 48% ยังไม่แน่ใจจะเลือก 'ประชาธิปัตย์' ด้าน 'ซูเปอร์โพล' ยกผลสำรวจ 'ประยุทธ์-จุรินทร์ 'คู่ชิงนายก,"Submitted on Sun, 2021-10-17 15:04'นิด้าโพล' สำรวจความเห็นคนใต้ 1,315 คน 48.14% ระบุยังไม่แน่ใจว่าจะเลือกพรรคประชาธิปัตย์หรือไม่ - ด้าน 'ซูเปอร์โพล' สำรวจ 1,348 คน 68.2% ระบุ 'ประยุทธ์' เหมาะสมเป็นแคนดิเดตนายกรัฐมนตรี ตามมาด้วย 'จุรินทร์' ที่ 59.3% 17 ต.ค. 2564 ศูนย์สำรวจความคิดเห็น “นิด้าโพล” สถาบันบัณฑิตพัฒนบริหารศาสตร์ (นิด้า) เปิดเผยผลสำรวจของประชาชน เรื่อง “วันวาน…วันนี้ ของพรรคประชาธิปัตย์ในภาคใต้” ทำการสำรวจระหว่างวันที่ 11-13 ต.ค. 2564 จากประชาชนที่มีอายุ 18 ปีขึ้นไป และมีสิทธิเลือกตั้งในภาคใต้ กระจายทุกระดับการศึกษา อาชีพ และรายได้ รวมทั้งสิ้น จำนวน 1,315 หน่วยตัวอย่าง เกี่ยวกับวันวาน…วันนี้ของพรรคประชาธิปัตย์ในภาคใต้ การสำรวจอาศัยการสุ่มตัวอย่างโดยใช้ความน่าจะเป็นจากบัญชีรายชื่อฐานข้อมูลตัวอย่างหลัก (Master Sample) ของ “นิด้าโพล” สุ่มตัวอย่างด้วยวิธีแบบง่าย (Simple Random Sampling) เก็บข้อมูลด้วยวิธีการสัมภาษณ์ทางโทรศัพท์ โดยกำหนดค่าความเชื่อมั่นที่ร้อยละ 97.0 จากการสำรวจเมื่อถามถึงการเคยเลือกพรรคประชาธิปัตย์ ตั้งแต่มีสิทธิเลือกตั้ง พบว่า ส่วนใหญ่ ร้อยละ 84.94 ระบุว่า เคยเลือกพรรคประชาธิปัตย์ รองลงมา ร้อยละ 13.08 ระบุว่า ไม่เคยเลือกพรรคประชาธิปัตย์ ร้อยละ 1.45 ระบุว่า ยังไม่เคยไปเลือกตั้งเลย และร้อยละ 0.53 ระบุว่า ไม่ตอบ/ไม่สนใจ สำหรับการลงคะแนนเสียงเลือกพรรคประชาธิปัตย์ ในการเลือกตั้งครั้งที่ผ่านมา (เฉพาะผู้ที่เคยเลือกพรรคประชาธิปัตย์) พบว่า ส่วนใหญ่ ร้อยละ 61.41 ระบุว่า เลือกพรรคประชาธิปัตย์ และร้อยละ 38.59 ระบุว่า ไม่ได้เลือกพรรคประชาธิปัตย์ ซึ่งในจำนวนผู้ที่ไม่ได้เลือกพรรคประชาธิปัตย์ พบว่า ส่วนใหญ่ ร้อยละ 39.68 ระบุว่า เลือกพรรคพลังประชารัฐ รองลงมา ร้อยละ 29.93ระบุว่า ไม่ตอบ/ไม่สนใจ ร้อยละ 9.05 ระบุว่า ไม่ได้ไปเลือกตั้ง ร้อยละ 6.73 ระบุว่า เลือกพรรคอนาคตใหม่ ร้อยละ 4.18 ระบุว่า เลือกพรรคภูมิใจไทย ร้อยละ 2.79 ระบุว่า เลือกพรรคเพื่อไทย ร้อยละ 2.55 ระบุว่า ไปลงคะแนน ไม่เลือกใคร (Vote NO) ร้อยละ 1.86 ระบุว่า เลือกพรรคประชาชาติ ร้อยละ 1.39 ระบุว่า เลือกพรรครวมพลังประชาชาติไทย ร้อยละ 0.46 ระบุว่า เลือกพรรคเสรีรวมไทย พรรคเศรษฐกิจใหม่และพรรคเพื่อชาติ ในสัดส่วนที่เท่ากัน และร้อยละ 0.23 ระบุว่า เลือกพรรคชาติไทยพัฒนาและพรรคชาติพัฒนา ในสัดส่วนที่เท่ากัน ท้ายที่สุดเมื่อถามถึงการลงคะแนนเสียงเลือกพรรคประชาธิปัตย์ ในการเลือกตั้งครั้งหน้า พบว่า ส่วนใหญ่ ร้อยละ 48.14 ระบุว่า ยังไม่แน่ใจ รองลงมา ร้อยละ 30.04 ระบุว่า จะเลือกพรรคประชาธิปัตย์ ร้อยละ 20.38 ระบุว่าเป็น จะไม่เลือกพรรคประชาธิปัตย์ ร้อยละ 0.84 ระบุว่า จะไปลงคะแนน ไม่เลือกใคร (Vote NO) และร้อยละ 0.60 ระบุว่า จะไม่ไปเลือกตั้ง เมื่อพิจารณาลักษณะทั่วไปของตัวอย่าง พบว่า ตัวอย่างร้อยละ 100.00 มีภูมิลำเนาอยู่ภาคใต้ ผู้ตอบแบบสอบถามจำแนกตามจังหวัด ในพื้นที่ภาคใต้ พบว่า ส่วนใหญ่ ร้อยละ 17.19 ระบุว่าเป็น สงขลา รองลงมา ร้อยละ 16.88 ระบุว่าเป็น นครศรีธรรมราช ร้อยละ 13.61 ระบุว่าเป็น สุราษฎร์ธานี ร้อยละ 6.31 ระบุว่าเป็น ชุมพรและภูเก็ต ในสัดส่วนที่เท่ากัน ร้อยละ 5.86 ระบุว่าเป็น ตรัง ร้อยละ 5.55 ระบุว่าเป็น พัทลุง ร้อยละ 5.40 ระบุว่าเป็น กระบี่ ร้อยละ 4.94 ระบุว่าเป็น นราธิวาส ร้อยละ 4.79 ระบุว่าเป็น ปัตตานี ร้อยละ 4.64 ระบุว่าเป็น ยะลา ร้อยละ 3.27 ระบุว่าเป็น สตูล ร้อยละ 3.04 ระบุว่าเป็น พังงา และร้อยละ 2.21 ระบุว่าเป็น ระนอง ตัวอย่างร้อยละ 48.90 เป็นเพศชาย และร้อยละ 51.10 เป็นเพศหญิง ตัวอย่างร้อยละ 7.00 มีอายุ 18 – 25 ปี ร้อยละ 14.68 มีอายุ 26 – 35 ปี ร้อยละ 22.51 มีอายุ 36 – 45 ปี ร้อยละ 32.01 มีอายุ 46 – 59 ปี และร้อยละ 23.80 มีอายุ 60 ปีขึ้นไป ตัวอย่างร้อยละ 80.31 นับถือศาสนาพุทธ ร้อยละ 18.86 นับถือศาสนาอิสลาม ร้อยละ 0.53 นับถือศาสนาคริสต์ และอื่น ๆ และร้อยละ 0.30 ไม่ระบุศาสนา ตัวอย่างร้อยละ 18.55 สถานภาพโสด ร้อยละ 78.48 สมรสแล้ว ร้อยละ 2.51 หม้าย หย่าร้าง แยกกันอยู่ และร้อยละ 0.46 ไม่ระบุสถานภาพการสมรส ตัวอย่างร้อยละ 24.87 จบการศึกษาประถมศึกษาหรือต่ำกว่า ร้อยละ 34.83 จบการศึกษามัธยมศึกษาหรือเทียบเท่า ร้อยละ 8.29 จบการศึกษาอนุปริญญาหรือเทียบเท่า ร้อยละ 26.92 จบการศึกษาปริญญาตรีหรือเทียบเท่า ร้อยละ 4.18 จบการศึกษาสูงกว่าปริญญาตรีหรือเทียบเท่า และร้อยละ 0.91 ไม่ระบุการศึกษา ตัวอย่างร้อยละ 10.80 ประกอบอาชีพข้าราชการ/ลูกจ้าง/พนักงานรัฐวิสาหกิจ ร้อยละ 8.82 ประกอบอาชีพพนักงานเอกชน ร้อยละ 23.50 ประกอบอาชีพเจ้าของธุรกิจ/อาชีพอิสระ ร้อยละ 15.89 ประกอบอาชีพเกษตรกร/ประมง ร้อยละ 13.99 ประกอบอาชีพรับจ้างทั่วไป/ผู้ใช้แรงงาน ร้อยละ 22.51 เป็นพ่อบ้าน/แม่บ้าน/เกษียณอายุ/ว่างงาน ร้อยละ 3.42 เป็นนักเรียน/นักศึกษา และร้อยละ 1.07 ไม่ระบุอาชีพ ตัวอย่างร้อยละ 20.91 ไม่มีรายได้ ร้อยละ 21.22 มีรายได้เฉลี่ยต่อเดือนไม่เกิน 10,000 บาท ร้อยละ 23.95 มีรายได้เฉลี่ยต่อเดือน 10,001 – 20,000 บาท ร้อยละ 11.71 มีรายได้เฉลี่ยต่อเดือน 20,001 – 30,000 บาท ร้อยละ 4.87 มีรายได้เฉลี่ยต่อเดือน 30,001 – 40,000 บาท ร้อยละ 5.63 มีรายได้เฉลี่ยต่อเดือน 40,001 บาท ขึ้นไป และร้อยละ 11.71 ไม่ระบุรายได้ 'ซูเปอร์โพล' ยกผลสำรวจ 'ประยุทธ์-จุรินทร์ 'คู่ชิงนายก นายนพดล กรรณิกา ผู้อำนวยการสำนักวิจัยซูเปอร์โพล (SUPER POLL) เสนอผลสำรวจภาคสนาม เรื่อง ประเมินคู่ชิงนายกรัฐมนตรี กรณีศึกษาประชาชนทุกสาขาอาชีพทั่วประเทศโดยดำเนินโครงการทั้งการวิจัยเชิงปริมาณ (Quantitative Research) และการวิจัยเชิงคุณภาพ (Qualitative Research) จำนวน 1,348 ตัวอย่าง ดำเนินโครงการระหว่างวันที่ 11-16 ต.ค. 2564 ที่ผ่านมา พบว่า ผลประเมินความเหมาะสมเป็นแคนดิเดตนายกรัฐมนตรีอันดับแรกได้แก่ ส่วนใหญ่หรือร้อยละ 68.2 ระบุ พล.อ.ประยุทธ์ จันทร์โอชา เพราะจงรักภักดีต่อสถาบันหลักของชาติ อดทน อดกลั้น มุ่งมั่นทุ่มเททำงานให้ประเทศชาติและประชาชนต่อเนื่องมา ปรับปรุงตนเอง กำลังทำงานต่อเนื่องฟื้นฟูเศรษฐกิจของประเทศแก้ปัญหาปากท้องให้กลับมาเปิดประเทศได้ ยังไม่พบปัญหาทุจริตคอร์รัปชั่นที่รุนแรงเอื้อต่อผลประโยชน์ส่วนตัวและพวกพ้อง ไม่เหมือนอดีตนายกรัฐมนตรีที่มีปัญหาทุจริตคอร์รัปชั่นเอื้อผลประโยชน์ต่อครอบครัวและพวกพ้อง เป็นต้น อันดับสอง ที่ตามมา ได้แก่ ส่วนใหญ่หรือร้อยละ 59.3 ระบุ นายจุรินทร์ ลักษณวิศิษฏ์ เพราะมีอุดมการณ์ ขยันทุ่มเททำงานแก้ปัญหาเดือดร้อนของประชาชน มีประสบการณ์การเมืองมายาวนาน เชื่อมประสานทุกฝ่ายฝ่าวิกฤตต่าง ๆ ได้ไม่มีประวัติด่างพร้อย จงรักภักดีต่อสถาบันหลักของชาติ จุดยืนมั่นคงกับพรรคประชาธิปัตย์ ไม่พบทุจริตคอร์รัปชั่น ไม่เอื้อผลประโยชน์แก่ครอบครัวและพวกพ้อง เป็นต้นอันดับสาม ที่ตามมาติด ๆ ได้แก่ ส่วนใหญ่หรือร้อยละ 58.6 ระบุ คุณหญิงสุดารัตน์ เกยุราพันธุ์ เพราะ เป็นผู้หญิงกล้า แกร่ง มุ่งมั่นทุ่มเท ทำงานใกล้ชิดประชาชน อยู่เบื้องหลังความสำเร็จพรรคไทยรักไทยในอดีต มีความละเอียดอ่อนไหวต่อความรู้สึกของประชาชนตัวเล็กตัวน้อย เป็นต้น อันดับสี่ ได้แก่ ร้อยละ 58.5 ระบุ นายกรณ์ จาติกวณิช เพราะ เป็นนักการเมือง เป็นตัวของตัวเองสูง การศึกษาดี พูดจาดีมีประสบการณ์สูง เชี่ยวชาญเศรษฐกิจ การเงิน เป็นต้น อันดับห้า ได้แก่ ร้อยละ 54.4 ระบุ นาย อนุทิน ชาญวีรกูล เพราะ เป็นนักธุรกิจเคยผ่านวิกฤตเศรษฐกิจอยู่เบื้องหลังความสำเร็จผ่านวิกฤตโควิด อดทน อดกลั้นต่อการถูกโจมตี จิตใจดีช่วยเหลือประชาชน ไม่เป็นพิษเป็นภัยกับใคร เป็นต้น และรอง ๆ ลงไปได้แก่ ร้อยละ 53.9 ระบุ นายพิธา ลิ้มเจริญรัตน์ เพราะ เป็นคนรุ่นใหม่ หัวก้าวหน้า พูดจาดีมีเหตุผล มีวิสัยทัศน์ มีการศึกษาดี เป็นต้น และร้อยละ 46.7 ระบุ นายแพทย์ วรงค์ เดชกิจวิกรม เพราะเป็นนักการเมือง นักประชาธิปไตยที่มีความรู้ มีจุดยืนเข้มแข็งจงรักภักดีต่อสถาบันหลักของชาติ แก้ปัญหาทุจริตคอร์รัปชัน ผลงานเปิดโปงทุจริตจำนำข้าว เป็นต้น ที่น่าพิจารณาคือ จุดยืนทางการเมืองของประชาชนที่พบว่า จำนวนมากหรือร้อยละ 40.7 สนับสนุนรัฐบาล ในขณะที่ร้อยละ 21.2 ไม่สนับสนุนรัฐบาล และ ร้อยละ 38.1 ระบุ พลังเงียบ ขออยู่ตรงกลางที่น่าสนใจคือ เมื่อจำแนกแบ่งจุดยืนทางการเมืองของประชาชนออกตามภูมิภาคต่าง ๆ ของประเทศ พบว่า ประชาชนในภาคใต้ส่วนใหญ่หรือร้อยละ 77.7 สนับสนุนรัฐบาลมากที่สุด ในขณะที่คนอีสานสนับสนุนรัฐบาลน้อยที่สุดคือร้อยละ 23.9 โดยคนในภาคกลางสนับสนุนรัฐบาลเป็นอันดับสองได้ร้อยละ 38.5 และคนกรุงเทพมหานครสนับสนุนรัฐบาลร้อยละ 31.5 และคนภาคเหนือสนับสนุนรัฐบาลร้อยละ 29.9 อย่างไรก็ตาม ในกลุ่มคนพลังเงียบหรือขออยู่ตรงกลาง พบว่ากลุ่มคนในภาคอีสานเกือบครึ่งหนึ่งเป็นกลุ่มพลังเงียบสูงที่สุด คือร้อยละ 48.6 รองลงมาคือ คนกรุงเทพมหานครร้อยละ 43.2 ในขณะที่คนภาคเหนือเป็นพลังเงียบร้อยละ 40.7 และคนในภาคกลางเป็นพลังเงียบร้อยละ 40.2 โดยคนในภาคใต้เป็นพลังเงียบน้อยที่สุดคือร้อยละ 16.8 ตามลำดับ ที่น่าสนใจคือ ในกลุ่มคนที่ไม่สนับสนุนรัฐบาล พบว่า สูงสุดในภาคเหนือคือร้อยละ 29.4 ในขณะที่คนในภาคใต้ไม่สนับสนุนรัฐบาลน้อยที่สุดคือร้อยละ 5.5 ในขณะที่คนในภาคอีสานร้อยละ 27.5 คนกรุงเทพมหานครร้อยละ 25.3 และคนในภาคกลางร้อยละ 21.3 ไม่สนับสนุนรัฐบาล ตามลำดับ ผอ.ซูเปอร์โพล กล่าวว่า ผลโพลชิ้นนี้ชี้ให้เห็นว่า หลังจากมีพรรคการเมืองต่าง ๆ ทยอยเปิดตัวแคนดิเดตนายกรัฐมนตรีออกมา ประชาชนส่วนใหญ่ตอบรับผู้ถูกเสนอตัวเป็นคู่ชิงนายกรัฐมนตรีตามความเหมาะสมในคุณลักษณะของแต่ละบุคคล โดยส่วนใหญ่ตอบรับกับการเสนอชื่อของพรรคการเมืองต่าง ๆ ว่าเหมาะสมเป็นคู่ชิงนายกรัฐมนตรีของแต่ละพรรคการเมืองในจุดแข็งของแต่ละคนที่แตกต่างกัน ผอ.ซูเปอร์โพล กล่าวต่อว่า อย่างไรก็ตาม ที่น่าสนใจคือหลังจากสถานการณ์การแพร่ระบาดโควิด-19 เริ่มคลี่คลายและการตัดสินใจเปิดประเทศฟื้นฟูเศรษฐกิจและแก้ปัญหาปากท้องของประชาชน ส่งผลทำให้การสนับสนุนของประชาชนต่อรัฐบาลสูงกว่ากลุ่มคนที่ไม่สนับสนุน โดยกลุ่มประชาชนในภาคใต้มีมากที่สุดในกลุ่มผู้สนับสนุนรัฐบาล แต่ที่น่าสนใจคือ กลุ่มพลังเงียบหรือขออยู่ตรงกลางมีมากที่สุดในภาคอีสานรองลงมาคือคนกรุงเทพมหานคร โดยพบว่ามีถึงเกือบครึ่งหนึ่งของประชาชนในภาคอีสาน ที่ขอเป็นพลังเงียบหรือขออยู่ตรงกลาง เมื่อถามถึงจุดยืนทางการเมืองของประชาชน ข่าวการเมืองโพลซูเปอร์โพลนิด้าโพลพรรคประชาธิปัตย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Y9wrBBBIE0w/95511,2021_10_17
