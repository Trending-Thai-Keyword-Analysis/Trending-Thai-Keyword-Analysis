title,summary,link,published
ภรป.เสนอทำประชามติ ถามปชช.ทำรัฐธรรมนูญใหม่ โดย สสร.ที่มาจากการเลือกตั้ง,"Submitted on Mon, 2021-09-27 19:32ภาคีเพื่อรัฐธรรมนูญประชาธิปไตยเสนอฝ่ายทุกฝ่ายการเมืองขับเคลื่อนให้มีการออกเสียงประชามติเพื่อสถาปนาอำนาจการจัดทำรัฐธรรมนูญฉบับใหม่ที่เป็นของประชาชน โดยสภาร่างรัฐธรรมนูญที่มีสมาชิกมาจากการเลือกตั้งโดยตรงของประชาชน 27 ก.ย.2564 ผู้สื่อข่าวได้รับแจ้งว่า ภาคีเพื่อรัฐธรรมนูญประชาธิปไตย จัดประชุมภาคีฯ พร้อมทั้งมีความเห็นร่วมกันว่า เพื่อสถาปนาอำนาจการจัดทำรัฐธรรมนูญฉบับใหม่ที่เป็นของประชาชน ฝ่ายนักการเมืองและฝ่ายประชาธิปไตยทุกฝ่ายจะได้ร่วมกันขับเคลื่อนให้มีการออกเสียงประชามติ เพื่อถามผู้ออกเสียงว่าเห็นด้วยหรือไม่กับการจัดทำรัฐธรรมนูญฉบับใหม่ตามหลักการของมติที่ผ่านวาระที่สองของรัฐสภา โดยดำเนินการในทั้งสามช่องทางที่กฎหมายประชามติเปิดไว้ ในช่องทางแรก การออกเสียงประชามติสามารถทำได้โดยมติของคณะรัฐมนตรี ภาคีฯ ขอให้พรรคการเมืองฝ่ายรัฐบาลพิจารณาให้รัฐมนตรีในสังกัดเสนอเรื่องการจัดให้มีการออกเสียงประชามติเข้าสู่วาระการประชุมของคณะรัฐมนตรี ในช่องทางที่สอง รัฐสภาสามารถริเริ่มได้โดยให้ความเห็นชอบการออกเสียงประชามติ และส่งมติของรัฐสภาไปยังคณะรัฐมนตรี และในช่องทางที่สาม ผู้มีสิทธิ์ออกเสียงเลือกตั้งจำนวนไม่น้อยกว่า 50,000 คน เข้าชื่อกันเพื่อขอให้คณะรัฐมนตรีดำเนินการให้มีการออกเสียงประชามติ ทั้งนี้ ในวันเดียวกันนี้ (27 ก.ย. 64) ทางภาคีเพื่อรัฐธรรมนูญประชาธิปไตยจะได้ยื่นหนังสือจำนวน 3 ฉบับ ดังนี้ ฉบับแรกถึง ฯพณฯ นายกรัฐมนตรี เพื่อขอให้คณะรัฐมนตรีอาศัยอำนาจตามมาตรา 166 แห่งรัฐธรรมนูญ ขอให้มีการออกเสียงประชามติเพื่อถามความเห็นของประชาชนว่า “เห็นชอบให้มีการจัดทำรัฐธรรมนูญฉบับใหม่ โดยสภาร่างรัฐธรรมนูญที่มีสมาชิกมาจากการเลือกตั้งโดยตรงของประชาชนตามหลักการของร่างแก้ไขเพิ่มเติมรัฐธรรมนูญที่ได้ผ่านความเห็นชอบของรัฐสภาในวาระที่สองแล้วหรือไม่” ฉบับที่สองถึง ฯพณฯ ประธานรัฐสภา เพื่อขอให้รัฐสภามีมติให้มีหนังสือถึงคณะรัฐมนตรี เพื่อคณะรัฐมนตรีจะได้พิจารณาการใช้อำนาจตามมาตรา 166 แห่งรัฐธรรมนูญ ดำเนินการให้มีการออกเสียงประชามติเพื่อถามความเห็นของประชาชนว่า “เห็นชอบให้มีการจัดทำรัฐธรรมนูญฉบับใหม่ โดยสภาร่างรัฐธรรมนูญที่มีสมาชิกมาจากการเลือกตั้งโดยตรงของประชาชนตามหลักการของร่างแก้ไขเพิ่มเติมรัฐธรรมนูญที่ได้ผ่านความเห็นชอบของรัฐสภาในวาระที่สองแล้วหรือไม่” ฉบับที่สามถึงหัวหน้าพรรคการเมืองต่าง ๆ เพื่อขอความสนับสนุน โดยมีหนังสือของพรรคการเมืองถึงคณะรัฐมนตรี และโดยเสนอญัตติให้รัฐสภามีมติเสนอคณะรัฐมนตรี ทั้งนี้ เพื่อขอให้คณะรัฐมนตรีพิจารณาการใช้อำนาจตามมาตรา 166 แห่งรัฐธรรมนูญ ดำเนินการให้มีการออกเสียงประชามติเพื่อถามความเห็นของประชาชนว่า “เห็นชอบให้มีการจัดทำรัฐธรรมนูญฉบับใหม่ โดยสภาร่างรัฐธรรมนูญที่มีสมาชิกมาจากการเลือกตั้งโดยตรงของประชาชนตามหลักการของร่างแก้ไขเพิ่มเติมรัฐธรรมนูญที่ได้ผ่านความเห็นชอบของรัฐสภาในวาระที่สองแล้วหรือไม่” ข่าวการเมืองประชามติภาคีเพื่อรัฐธรรมนูญประชาธิปไตยรัฐธรรมนูญแก้รัฐธรรมนูญติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/uMnih2kIJCM/95189,27_09_2021
'เพื่อไทย’ ชี้หากแผนบริหารจัดการน้ำ 3.5 แสนล้านได้ทำต่อ น้ำท่วมจะไม่หนักขนาดนี้,"Submitted on Mon, 2021-09-27 18:25หากแผนบริหารจัดการน้ำ 3.5 แสนล้านยุครัฐบาลเพื่อไทยได้ทำต่อ ปัญหาน้ำท่วมจะไม่หนักขนาดนี้ ‘รองหัวหน้าพรรคเพื่อไทย’ ซัดรัฐบาลประยุทธ์ไร้ความสามารถ เอะอะให้ ‘สวดมนต์’ แก้ไขปัญหาประชาชนไม่ได้ ขณะที่ 'โรม​ ก้าวไกล​' เสริมเวลา 7 ปี, เงิน 2.9 แสนล้าน, ประสบการณ์ตั้งมากมาย แต่รัฐบาลยังปล่อยให้น้ำท่วมเป็นปัญหาที่ประชาชนต้องแก้เอง 27 ก.ย.2564 เฟซบุ๊กแฟนเพจ 'พรรคเพื่อไทย' รายงานว่า อนุสรณ์ เอี่ยมสะอาด รองหัวหน้าพรรคเพื่อไทย กล่าวว่า พรรคเพื่อไทยขอแสดงความห่วงใยพี่น้องประชาชนที่ประสบปัญหาน้ำท่วมในหลายพื้นที่ทั่วทั้งประเทศ ส.ส.และบุคลากรทางการเมืองของพรรคเพื่อไทย ได้ลงพื้นที่ช่วยเหลือพี่น้องประชาชนอย่างเต็มกำลังความสามารถ ปัญหาน้ำท่วมมีแนวโน้มจะทวีความรุนแรงมากขึ้นทุกปีจากสภาวะอากาศโลกเปลี่ยนแปลง แต่ในช่วงเวลา 7 ปีที่ผ่านมารัฐบาลพลเอกประยุทธ์ จันทร์โอชา ยังแก้ปัญหาแบบลูบหน้าปะจมูก ทำโครงการแบบปะผุขอไปทีไร้ยุทธศาสตร์ หว่านงบแก้ไขปัญหาแบบเบี้ยหัวแตก ซึ่งไม่ได้แก้ปัญหาใดๆ น่าเสียดายที่โครงการบริหารจัดการน้ำทั้งระบบ 350,000 ล้านบาท ที่รัฐบาลพรรคเพื่อไทยเคยได้ออกแบบไว้ไม่ได้ทำต่อ ถ้าพรรคเพื่อไทยมีโอกาสได้รับความไว้วางใจอีกครั้ง แผนบริหารจัดการน้ำทั้งระบบครบวงจรจะต้องถูกนำใช้แก้ปัญหาน้ำท่วมน้ำแล้งซ้ำซาก เราจะแก้ไขด้วยด้วยหลักวิชาและความรู้ ไม่ต้องไปฝากความหวังไว้กับการสวดมนต์ไล่พายุเพียงอย่างเดียว “จะแก้โควิดหรือแก้น้ำท่วม รัฐบาลประยุทธ์ก็ท่องคาถาให้สวดมนต์แก้ไขทุกปัญหา ถ้าความรู้ความสามารถมีเท่านี้ ไม่แปลกที่ผ่านมา 7 ปี คะแนนความนิยมจะตกต่ำลงเรื่อยๆ” รองหัวหน้าพรรคเพื่อไทยกล่าว 'โรม​ ก้าวไกล​' อัด เวลา 7 ปี, เงิน 2.9 แสนล้าน, ประสบการณ์ตั้งมากมาย แต่รัฐบาลประยุทธ์ยังปล่อยให้น้ำท่วมเป็นปัญหาที่ประชาชนต้องแก้เอง ขณะที่ รังสิมันต์​ โรม​ ส.ส.​บัญชีรายชื่อ​ พรรคก้าวไกล​ โพสต์ข้อความผ่านแฟนเพจเฟซบุ๊ก​ ระบุว่า​ ตลอดระยะเวลา 7 ปีที่ผ่านมา ภายใต้การปกครองของ พล.อ.ประยุทธ์ จันทร์โอชา และพวกพ้องที่รวมศูนย์อำนาจอยู่ในหมู่ทหาร ประเทศไทยต้องประสบพบเจอกับภัยพิบัติหลากหลายรูปแบบ ไม่ว่าจะเป็นโรค COVID-19, ฝุ่น PM2.5, โรคระบาดในปศุสัตว์ (ลัมปีสกิน), อัคคีภัยทั้งในป่าและในเมือง ฯลฯ ที่ต่างพิสูจน์ให้เห็นว่ารัฐบาลนี้ที่อ้างความมั่นคงเหนือสิ่งอื่นใด ละเมิดสิทธิลิดรอนเสรีภาพประชาชนอยู่ทุกวี่วันในนามของความมั่นคง กลับไม่ได้มีน้ำยาอะไรดีกว่ารัฐบาลอื่นๆ ในการแก้ไขหรือป้องกันภัยพิบัติเหล่านี้เพื่อประกันความมั่นคงให้กับชีวิตของประชาชนเลย ยิ่งกับภัยพิบัติบางอย่างยิ่งไร้ประสิทธิภาพและไร้สำนึกรับผิดชอบจนเรียกได้ว่ากลายเป็นตัวปัญหาเสียเอง และในวันนี้รัฐบาล พล.อ.ประยุทธ์กำลังจะประจานความไร้น้ำยาของตัวเองอีกครั้งกับภัยพิบัติที่คนไทยต้องประสบพบเจอบ่อยที่สุด เป็นภัยพิบัติที่จริงๆ แล้วเกิดขึ้นแทบทุกปีภายใต้รัฐบาล พล.อ.ประยุทธ์ ทั้งในภาคเหนือ, อีสาน, กลาง และใต้ นั่นคืออุทกภัย ที่รอบนี้เกิดขึ้นพร้อมกันนับสิบจังหวัดในพื้นที่ภาคอีสาน, ภาคกลางตอนบนและตอนล่าง และยังต้องติดตามต่อไปว่าจะกระทบกรุงเทพฯ และปริมณฑลมากขนาดไหน เมื่อคราวน้ำท่วมใหญ่ปี 2554 รัฐบาลคุณยิ่งลักษณ์ ชินวัตร ในขณะนั้นที่เพิ่งเข้าปฏิบัติหน้าที่ไม่นานมีเวลาเตรียมตัวไม่ถึง 1 เดือนด้วยซ้ำ แต่ พล.อ.ประยุทธ์ที่ในปีนั้นยังเคยไปเดินลุยน้ำด้วยกันกับคุณยิ่งลักษณ์ บัดนี้อยู่ในอำนาจมาแล้วกว่า 7 ปี เคยมีอำนาจสูงสุดขนาดว่าสั่งอะไรก็ได้ไม่ผิดกฎหมาย งบประมาณเอาแค่ในปี 2560 - 2564 ที่มี ""แผนงานบูรณาการบริหารจัดการทรัพยากรน้ำ"" (ช่วงปีหลังๆ สุดมี พล.อ.ประวิตร วงษ์สุวรรณ เป็นหัวเรือใหญ่) ก็ใช้ไปแล้วกว่า 296,780 ล้านบาท และที่สำคัญคือผ่านประสบการณ์น้ำท่วมมาแล้วหลายต่อหลายครั้ง เห็นภาพบ้านเรือนจมบาดาล เห็นผู้คนต้องขนของหนีน้ำมาแล้วมากมาย สิ่งที่สังคมคาดหวังจากรัฐบาลที่มีทั้งเวลา ทั้งเงิน ทั้งประสบการณ์ ทั้งกำลังคน คือระบบที่สามารถป้องกันภัยซ้ำซากแบบนี้ได้ตั้งแต่แรก หรือหากจะมีส่วนที่เกินจะป้องกันได้หลุดรอดออกมาบ้าง ก็ต้องสามารถแจ้งเตือนได้ล่วงหน้าให้มีเวลาเตรียมพร้อมได้จริง สามารถช่วยอพยพผู้คนและทรัพย์สินได้ทันกาล สามารถระบายน้ำท่วมขังได้โดยเร็ว และสามารถเยียวยาความเสียหายได้อย่างเหมาะสม แต่สิ่งที่ พล.อ.ประยุทธ์สื่อสารต่อสังคมออกมาได้ก็ยังจมอยู่กับการสวดมนต์ไล่น้ำกับเรียกร้องให้ประชาชนไปปลูกบ้านบนที่สูง ""ผมขอบอกอีกครั้งว่ารัฐบาลแบบนี้มีไว้ต่อไปก็มีแต่จะเป็นภาระ เพราะสิ่งที่ พล.อ.ประยุทธ์และพวกทำได้ดีที่สุดคือโทษและทิ้งประชาชนให้อยู่กับความผิดและความเดือดร้อนที่พวกเขาไม่ควรต้องแบกรับ ชีวิตประชาชนมีค่าเกินกว่าที่จะมาฝากไว้กับรัฐบาลที่ไร้ประสิทธิภาพ ไร้สำนึก ไร้น้ำยาเช่นนี้"" รังสิมันต์​ โพสต์ ข่าวการเมืองสิ่งแวดล้อมแผนบริหารจัดการน้ำพรรคเพื่อไทยน้ำท่วมพรรคก้าวไกลติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/uhF4HGEHqbQ/95188,27_09_2021
สปสช. จัดระบบให้รักษาต่อเนื่องน้ำยาล้างไตส่งถึงบ้าน ผู้ป่วยสิทธิบัตรทองพื้นที่น้ำท่วม,"Submitted on Mon, 2021-09-27 17:25สปสช.ห่วงผู้ป่วยสิทธิบัตรทองในพื้นที่ประสบอุทกภัย จัดระบบให้รักษาต่อเนื่อง เข้ารักษานอก รพ.ตามสิทธิได้โดยไม่เสียค่าใช้จ่าย ส่วน รพ.เรียกเก็บค่าใช้จ่ายมาที่ สปสช. พร้อมจัดส่งน้ำยาล้างไตถึงบ้านผู้ป่วยได้ตามปกติ นอกจากนี้ยังเผยด้วยว่าตั้งแต่เดือน พ.ค. จ่ายเงินช่วยเหลือเบื้องต้นแก่ผู้มีอาการไม่พึงประสงค์หลังฉีดวัคซีนโควิด-19 ไปแล้ว 3,626 ราย รวมเป็นเงินกว่า 230 ล้านบาท ด้านญาติผู้เสียชีวิตหลังฉีดวัคซีนโควิด-19 ขอบคุณ สปสช.จ่ายเงินช่วยเหลือเบื้องต้น ชี้ช่วยให้ครอบครัวของผู้เสียชีวิตมีค่าใช้จ่ายในการดำรงชีวิต 27 ก.ย.2564 ทีมสื่อ สปสช. รายงานว่า นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) กล่าวว่า จากสถานการณ์อุทกภัยที่เกิดในหลายจังหวัดขณะนี้ ทั้งการเกิดน้ำท่วมฉับพลัน และน้ำป่าไหลหลากนั้น นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุขได้สั่งการให้ สปสช.ให้ความช่วยเหลือประชาชนและโรงพยาบาลที่ได้รับผลกระทบ และกำชับให้จัดระบบเพื่อให้ผู้ป่วยได้รับบริการต่อเนื่อง ในส่วนผู้ป่วยที่ล้างไตทางช่องท้องนั้น สปสช.มีระบบส่งน้ำยาล้างไตถึงบ้านและมีจำนวนเก็บสำรองได้มากเพียงพอ จากการติดตามสถานการณ์ร่วมกับองค์การเภสัชกรรม และบริษัท ไปรษณีย์ไทย ดิสทริบิวชั่น จำกัด ยังไม่พบปัญหาผู้ป่วยขาดน้ำยาล้างไตและยังไม่มีหน่วยบริการใดแจ้งปัญหาเข้ามา ซึ่งน้ำยาล้างไตที่บ้านผู้ป่วยยังมีเพียงพอ และผู้ป่วยที่ต้องฟอกไตด้วยเครื่องไตเทียม ซึ่งต้องไปฟอกที่ รพ.นั้น ทาง รพ.และ สปสช.ได้จัดระบบเฝ้าระวังอย่างใกล้ชิด หากที่ไหนมีปัญหาก็สามารถหา รพ.สำรองให้ได้ทันที นพ.จเด็จ กล่าวต่อว่า สำหรับประชาชนทั่วไปนั้น ตามหลักเกณฑ์ระบบหลักประกันสุขภาพแห่งชาติผู้ป่วยจะต้องรับบริการยังหน่วยบริการที่ขึ้นทะเบียนไว้ แต่ในกรณีภาวะฉุกเฉิน บอร์ด สปสช.ได้เคยมีมติร่วมกันให้ผู้ป่วยที่อยู่ในพื้นที่สามารถรับบริการรักษายังหน่วยบริการสาธารณสุขโดยไม่เสียค่าใช้จ่าย และหน่วยบริการที่ให้บริการสามารถทำเรื่องเบิกค่าใช้จ่ายมาที่ สปสช.ได้ตามเกณฑ์ฉุกเฉิน เพื่ออำนวยความสะดวกให้ผู้ป่วยที่อยู่ในพื้นที่ โดยเฉพาะผู้ป่วยเรื้อรังที่ต้องรักษาดูแลต่อเนื่องสามารถเข้าถึงบริการได้ ซึ่ง สปสช.ในแต่ละเขตพื้นที่ได้ประสานงานกองทุนหลักประกันสุขภาพท้องถิ่น (กปท.) แต่ละ อบต.และเทศบาล ประสานเรื่องการรับส่งผู้ป่วยที่ต้องเข้ารับการรักษาต่อเนื่องแล้ว เลขาธิการ สปสช. กล่าวต่อว่า นอกจากนั้น สปสช.ได้ทำหนังสือแจ้งหน่วยบริการในระบบหลักประกันสุขภาพแห่งชาติ เรื่องการขอรับค่าใช้จ่ายเพื่อบริการสาธารณสุขกรณีเกิดอุทกภัยในพื้นที่ต่างๆ ที่ให้บริการผู้ป่วยในช่วงน้ำท่วม ให้บริการโดยไม่คิดมูลค่า และสามารถเบิกงบประมาณจาก สปสช.ได้ โดยผู้ป่วยสิทธิบัตรทองในพื้นที่ประสบภัยน้ำท่วมสามารถใช้บริการที่หน่วยบริการหรือสถานพยาบาลที่ไม่ใช่หน่วยบริการตามสิทธิได้ โดยไม่เสียค่าใช้จ่าย ซึ่งทางหน่วยบริการจะเบิกค่าใช้จ่ายจาก สปสช.ตามขั้นตอนต่อไป โดยหน่วยบริการจะบันทึกรหัสโครงการพิเศษ X38000 อุทกภัยน้ำท่วม ทั้งผู้ป่วยในและผู้ป่วยนอก เพื่อเบิกจ่ายกับ สปสช.ต่อไป สปสช.ช่วยเหลือผู้ได้รับผลกระทบจากวัคซีนโควิดไปแล้วกว่า 230 ล้านบาท เลขาธิการ สปสช. ยังกล่าวด้วยว่า หลังจากที่ สปสช.เปิดให้ผู้มีอาการไม่พึงประสงค์หลังจากฉีดวัคซีนป้องกันโควิด-19 สามารถยื่นขอรับเงินช่วยเหลือเบื้องต้นตั้งแต่วันที่ 19 พ.ค. 2564 ข้อมูลจนถึงวันที่ 27 ก.ย. 2564 ที่ผ่านมา มีผู้ยื่นคำร้องเข้ามาทั้งหมดจำนวน 4,065 รายและยังอยู่ระหว่างรอการพิจารณาอีก 287 ราย โดยทางคณะอนุกรรมการระดับเขตได้พิจารณาจ่ายเงินชดเชยแล้ว 3,626 ราย และพิจารณาไม่จ่าย 1,152 ราย เนื่องจากไม่เข้าเกณฑ์ รวมเป็นเงินที่จ่ายชดเชยเบื้องต้นไปแล้ว 230,798,800 บาท นพ.จเด็จ กล่าวว่า หลักเกณฑ์การพิจารณาจ่ายเงินเยียวยาเบื้องต้นจะแบ่งเป็น 3 ระดับตามความรุนแรงของอาการไม่พึงประสงค์นั้นๆ โดยระดับ 1 มีอาการป่วยต้องรักษาต่อเนื่อง จ่ายไม่เกิน 1 แสนบาท มีผู้รับเงินเยียวยาแล้ว 3,121 ราย ระดับ 2 เกิดความเสียหายถึงขั้นสูญเสียอวัยวะหรือพิการจนมีผลต่อการดำรงชีวิต จ่ายไม่เกิน 2.4 แสนบาท มีผู้รับเงินเยียวยาแล้ว 41 ราย และระดับ 3 กรณีเสียชีวิตหรือทุพพลภาพถาวร จ่ายไม่เกิน 4 แสนบาท มีญาติผู้เสียชีวิตรับเงินช่วยเหลือเบื้องต้นแล้ว 464 ราย นพ.จเด็จ กล่าวด้วยว่า หากพิจารณาแยกตามเขต พบว่าสปสช.เขต 13 กทม. มีผู้ยื่นคำร้องเข้ามามากที่สุด จำนวน 1,045 ราย รองลงมาคือ สปสช.เขต 1 เชียงใหม่ จำนวน 664 ราย และ สปสช.เขต 10 อุบลราชธานี 556 ราย อย่างไรก็ดี หากพิจารณาจากจำนวนเงินที่มีการจ่ายเยียวยาไป พบว่า สปสช.เขต 13 กทม. จ่ายเงินช่วยเหลือเบื้องต้น 25,685,500 บาท รองลงมาคือ สปสช.เขต 4 สระบุรี 22,708,500 บาท และ สปสช.เขต 6 ระยอง จ่ายเงินแล้ว 20,208,800 บาท นพ.จเด็จ กล่าวว่า หลักการจ่ายเงินเยียวยาเบื้องต้นแก่ผู้ได้รับผลกระทบจากการฉีดวัคซีนโควิด-19 ของ สปสช.นั้น ไม่ไช่การพิสูจน์ถูกผิดหรือชี้ชัดว่าเป็นผลที่เกิดจากการฉีดวัคซีนแต่อย่างใด แต่เป็นเงินเยียวยาเพื่อลดผลกระทบที่เกิดแก่ประชาชนเมื่อมีอาการไม่พึงประสงค์เกิดขึ้น ซึ่งแม้ในภายหลังจะสามารถพิสูจน์ได้ว่าสาเหตุของอาการต่างๆที่เกิดขึ้นไม่ได้มาจากวัคซีน ก็ไม่เป็นเหตุให้เรียกเงินคืนแต่อย่างใด สมคิด ปุณะศิริ ชาว อ.พระนครศรีอยุธยา จ.พระนครศรีอยุธยา หนึ่งในผู้สูญเสียพี่สาวหลังจากได้รับวัคซีนป้องกันโควิด-19 เปิดเผยว่า พี่สาวของตนอายุ 70 กว่าปี ได้เข้ารับการฉีดวัคซีนโรคโควิด-19 และเสียชีวิตในวันที่ 13 ก.ค. 2564 ซึ่งหลังจากพี่สาวเสียชีวิตไปแล้ว มีเจ้าหน้าที่สาธารณสุขมาเยี่ยมแสดงความเสียใจและแนะนำให้ยื่นคำร้องขอรับเงินช่วยเหลือเบื้องต้นกรณีได้รับผลกระทบจากอาการไม่พึงประสงค์หลังฉีดวัคซีนโควิด-19 จากสำนักงานหลักประกันสุขภาพแห่งชาติ (สปสช.) ทางญาติจึงยื่นคำร้องไปเมื่อวันที่ 16 ก.ค. 2564 และได้รับการอนุมัติจ่ายเงินช่วยเหลือเมื่อวันที่ 8 ส.ค. 2564 ที่ผ่านมา โดยทาง สปสช.อนุมัติเต็มเพดานจ่ายที่ 4 แสนบาท นางสมคิด กล่าวว่า กระบวนการยื่นขอรับเงินช่วยเหลือเบื้องต้นเป็นไปอย่างราบรื่น ไม่มีข้อติดขัด ใช้เอกสารเพียงใบคำร้อง สำเนาบัตรประชาชนของพี่สาวและสามีในฐานะผู้รับเงินช่วยเหลือ และใบชันสูตรของแพทย์ ใช้เวลาประมาณ 3 สัปดาห์ก็ได้รับการอนุมัติ ซึ่งต้องขอบคุณ สปสช. เพราะเงินนี้ใช้ช่วยเหลือคนได้ ตอนนี้ก็มอบให้พี่เขยทั้งหมดเอาไว้เป็นค่าใช้จ่ายในการดำรงชีวิต เนื่องจากทั้งพี่สาวและพี่เขยอายุ 70 กว่าปีแล้ว ไม่มีรายได้อะไร แม้แต่ตอนพี่สาวเสียชีวิตก็ไม่มีเงินกันเลย เงินจำนวนนี้ก็พอจะทำให้พี่เขยสามารถช่วยเหลือตัวเองได้ สำหรับขั้นตอนการดำเนินการของ สปสช.นั้น หลังจากได้รับคำร้องแล้ว จะมีคณะอนุกรรมการในระดับเขตซึ่งประกอบด้วยแพทย์ผู้เชี่ยวชาญและตัวแทนภาคประชาชนเป็นผู้พิจารณาว่าจะจ่ายเงินเยียวยาหรือไม่และจ่ายเป็นจำนวนเท่าใด ตามหลักฐานทางการแพทย์และระดับความหนักเบาของอาการไม่พึงประสงค์ที่เกิดขึ้น เมื่อมีผู้มายื่นคำร้องแล้ว คณะอนุกรรมการฯ ระดับเขตพื้นที่จะเร่งพิจารณาให้แล้วเสร็จโดยเร็ว ซึ่งในกรณีที่ผู้ยื่นคำร้องไม่เห็นด้วยกับผลการวินิจฉัย ก็มีสิทธิยื่นอุทธรณ์ต่อเลขาธิการ สปสช. ได้ภายใน 30 วันนับแต่วันที่ทราบผลการวินิจฉัย ข่าวคุณภาพชีวิตสปสช. น้ำท่วมบัตรทองCOVID-19ผู้ป่วยโรคไตติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ErQuflo4AmA/95187,27_09_2021
เรียกร้องยุติโรงงาน-เหมืองแร่ บริษัทในเครือกองทัพว้า UWSA หวั่นกระทบสิ่งแวดล้อมรัฐฉาน,"Submitted on Mon, 2021-09-27 13:15ภาพปก : กองสินแร่แมงกานีสในอำเภอท่าขี้เหล็กในรัฐฉาน ภาพจากรายงานจัดทำโดย SHRF มูลนิธิสิทธิมนุษยชนไทใหญ่แถลงหนุนชาวบ้านฮ่องลึก รัฐฉาน ที่เคลื่อนไหวต่อต้านบริษัทของกองทัพสหรัฐว้า (UWSA) หลัง บ.ดังกล่าวเตรียมสร้างโรงงาน และเหมืองแร่แมงกานีส บนที่ดินที่ชาวบ้านซึ่งถูกเวนคืนอย่างไม่ชอบธรรม พร้อมกับเรียกร้องให้บริษัทยุติการสร้างโรงงาน เนื่องจากผลกระทบต่อสิ่งแวดล้อมในวงกว้าง กองสินแร่แมงกานีสในอำเภอท่าขี้เหล็กในรัฐฉาน ภาพจากรายงานจัดทำโดย SHRF 27 ก.ย. 64 ผู้สื่อข่าวได้รับรายงานจากมูลนิธิสิทธิมนุษยชนไทใหญ่ (SHRF) เผยแพร่รายงาน พร้อมออกแถลงการณ์หนุนชาวบ้านฮ่องลึก อ.ท่าขี้เหล็ก รัฐฉาน ประเทศเมียนมา ที่ออกมาปกป้องสิทธิที่ดินทำกิน และต่อต้านการสร้างโรงงานยางพารา และเหมืองแร่แมงกานีสของบริษัทในเครือบริษัทหงปัง ที่มีกองทัพสหรัฐว้า (UWSA) เป็นเจ้าของ โดยหลังรัฐประหารพม่าเมื่อ 1 ก.พ. 64 บริษัทดังกล่าวได้รับการหนุนจากรัฐบาลทหาร (SAC) และเตรียมสร้างโรงงานบนที่ดินของชาวบ้านฮ่องลึก ซึ่งถูกเวนคืนอย่างไม่ชอบธรรมเมื่อ 20 ปีที่แล้ว นอกจากนี้ ชาวบ้านยังกังวลด้วยว่า หากบริษัทก่อสร้างโรงงานและเหมืองแร่แมงกานีสสำเร็จ อาจส่งผลกระทบต่อสิ่งแวดล้อม และสุขภาพของชาวบ้านโดยรอบ ดังนั้น ในถ้อยแถลงของทาง SHRF จึงขอเรียกร้องให้ทางรัฐบาลทหารพม่า และ UWSA ต้องยุติการก่อสร้างโรงงานและเหมืองแร่บริเวณใกล้กับลุ่มน้ำรวก และต้องคืนที่ดินที่เวนคืนจากชาวบ้านฮ่องลึกไปอย่างไม่ชอบด้วยกฎหมายให้ชาวบ้านทั้งหมด ชาวบ้านถูกเวนคืนที่ดินอย่างไม่ชอบธรรม อ้างอิงจากรายงาน “ปกป้องสบรวกและสามเหลี่ยมทองคำ : รัฐบาลทหารพม่า SAC เดินหน้าสร้างโรงงานของ UWSA ในท่าขี้เหล็ก กับการสร้างมลพิษอย่างกว้างขวาง” จัดทำโดย SHRF นั้น เหตุแห่งข้อพิพาทระหว่างชาวบ้านฮ่องลึก อ.ท่าขี้เหล็ก รัฐฉาน ต่อบริษัทของ UWSA และภาครัฐ เริ่มขึ้นตั้งแต่ปี พ.ศ. 2541-2542 เมื่อสภาเพื่อสันติภาพและการพัฒนาแห่งรัฐ (SPDC) นำโดยทหารพม่า มีคำสั่งเวนคืนที่ดินชาวบ้านฮ่องลึก จำนวน 1,503 ไร่ ด้านตะวันออกห่างจาก อ.ท่าขี้เหล็ก ราว 5 กิโลเมตร (กม.) เพื่อสร้างเป็นเขตนิคมอุตสาหกรรม ด้วยความที่เป็นรัฐบาลทหารทำให้ชาวบ้านบริเวณนั้นทำให้ชาวบ้านไม่กล้าขัดคำสั่งและกลับเข้าไปในที่ดินทำกินของตัวเอง ภาพชาวบ้านบ้านฮ่องลึกที่ต้องเสียสิทธิที่ดินทำกิน จากรายงานจัดทำโดย SHRF ต่อมาในปี พ.ศ. 2544 มีการยกกรรมสิทธิ์ที่ดิน 250 ไร่ ในเขตอุตสาหกรรมให้กับบริษัทนามว่า “หงปัง” ซึ่งเจ้าของบริษัทนี้คือ เหว่ยเซียะกัง ผู้บัญชาการทหารของ UWSA เพื่อสร้างโรงงานท่อพลาสติก และโรงงานอาหารสัตว์ แต่อย่างไรก็ตาม ทาง บ.หงปัง ยังไม่ได้มีการสร้างโรงงานแต่อย่างใด มีเพียงการทำฟาร์มปศุสัตว์ โดยใช้ที่ดิน 70 ไร่ จากทั้งหมด 250 ไร่ ขณะที่ชาวบ้านเข้ามาทำเกษตรกรรมในที่ดินที่เหลือที่ยังไม่มีการใช้งาน แผนที่ที่แสดงให้เห็นถึงเขตโรงงานของบริษัทหลอยสามซอง ของ UWSA ภาพจากรายงานจัดทำโดย SHRF หลังจากนั้น ชาวบ้านมีการพยายามต่อต้านการใช้ที่ดินของ บ.หงปังอย่างต่อเนื่อง โดยการยื่นเรื่องต่อภาครัฐเพื่อให้คืนที่ดินที่ถูกเวนคืนไปอย่างไม่เป็นธรรม นอกจากนี้ การเวนคืนที่ดินดังกล่าวไม่มีการจ่ายค่าชดเชย หรือจัดสรรที่ดินใหม่ให้กับชาวบ้านอีกด้วย ชาวบ้านบางรายต้องเสียชีวิตจากการพยายามขัดขวางการเข้ามาใช้ที่ดินของ บ.หงปัง โดยใน พ.ศ. 2556 บ.หงปังใช้รถแบ็กโฮลทำการรื้อถอนบ้านเรือนของชาวบ้านในบริเวณที่ดินที่ชาวบ้านถูกเวนคืน นายจายหวุ่นแก้ว ชาวบ้านซึ่งพยายามขัดขวาง และขู่ฟ้องบริษัทจากการกระทำดังกล่าว กลับเสียชีวิตในเวลาต่อมา เนื่องจากถูกยิงเข้าที่ศีรษะ ซึ่งชาวบ้านคาดว่าอาจเป็นมือปืนที่ บ.จ้างมา แม้ว่าในปี พ.ศ. 2560 ในสมัยรัฐบาลพลเรือนนำโดยพรรค ‘สันนิตบาตแห่งชาติเพื่อประชาธิปไตย’ หรือ NLD สัญญาว่าจะมีการช่วยเหลือชาวบ้านในเรื่องการขอที่ดินคืน แต่เรื่องกลับไม่คืบหน้า และในปี พ.ศ. 2562 รัฐบาลรัฐฉานอนุญาตให้บริษัทหลอยสามซอง ซึ่งเป็นบริษัทในเครือของ บ.หงปัง สร้างโรงงานผลิตยางแผ่น และเหมืองแร่แมงกานีส บนพื้นที่ 250 ไร่ ซึ่งเป็นพื้นที่เดียวกับที่จัดสรร บ.หงปัง เมื่อ พ.ศ. 2544 สามเดือนหลังรัฐประหารโดยพลเอกอาวุโส มินอ่องหล่าย ผู้บัญชาการสูงสุดแห่งกองทัพพม่า ในเดือน พ.ค. 64 บริษัทหลอยสามซอง เริ่มนำรถไถเพื่อเข้ามาปรับพื้นที่โดยพลการ ทำให้มีกลุ่มชาวบ้านที่ประกอบอาชีพเกษตรกร และพระสงฆ์ เข้าไปขัดขวาง แต่มีการนำกำลังตำรวจเข้ามาคุ้มครองคนงานบริษัท ทำให้ชาวบ้านรู้สึกว่าสภากองทัพ (SAC) ยังคงสนับสนุนบริษัทอยู่ ภาพจากรายงานจัดทำโดย SHRF หลังจากนั้น ข้อพิพาทระหว่างชาวบ้านกับบริษัทส่อเค้าตึงเครียดอย่างต่อเนื่อง ในเดือน พ.ค.-มิ.ย. 64 ชาวบ้านยังคงต่อต้าน แม้จะถูกกดดันจากเจ้าหน้าที่รัฐ และบริษัทที่พยายามเข้าไปในที่ดินที่ถูกเวนคืน โดยเมื่อวันที่ 30 พ.ค. 64 บริษัทประสบความสำเร็จในการติดตั้งรั้วยาวที่ทำจากคอนกรีต และรั้วลวดหนาม พร้อมด้วยขุดร่องน้ำทั้ง 2 ฝั่ง เพื่อขัดขวางไม่ให้ชาวบ้านเข้ามารื้อถอน แต่ช่วงเดือน ก.ค. ถึงกลางเดือน ส.ค. 64 ยังไม่รายงานว่ามีคนของบริษัทเข้ามาในพื้นที่ที่ชาวบ้านถูกเวนคืนอย่างไม่เป็นธรรม คาดว่าเนื่องจากมาตรการควบคุมการแพร่ระบาดโควิด-19 ในฝั่งพม่า ข้อกังวลต่อผลกระทบจากสิ่งแวดล้อมในวงกว้าง รายงานดังกล่าวเผยด้วยว่า การออกมาเรียกร้องของชาวบ้านฮ่องลึกนั้นไม่ได้เพียงแค่พวกเขาต้องการมาปกป้องสิทธิที่ดินทำกิน แต่มีข้อกังวลด้านสิ่งแวดล้อม และมลพิษในวงกว้าง หากปล่อยให้บริษัทสร้างโรงงานต่อไป แม้อุตสาหกรรมเหมืองแร่แมงกานีสในรัฐฉานถือเป็นอุตสาหกรรมหลัก และสร้างมูลค่าอย่างมากในพม่า แต่กลับสวนทางกับผลกระทบด้านสิ่งแวดล้อมที่ติดตามมา อ้างอิงข้อมูลจากนักวิจัยท้องถิ่นเผยว่า การทำเหมืองแร่แมงกานีส บริเวณเมืองโก ภาคตะวันออกเฉียงเหนือของรัฐฉาน ส่งผลกระทบต่อชาวลาหู่ อาข่า และไทใหญ่ ประมาณ 2,000 คน ตั้งแต่มีการเวนคืนที่ดินในปี พ.ศ. 2550 อีกทั้ง ที่ดินของพวกเขา และแหล่งน้ำต่างปนเปื้อนจากกากของเสียของเหมืองแร่ ภาพเหมืองแร่แมงกานีสในเมืองโก รัฐฉาน จากรายงานจัดทำโดย SHRF จากงานศึกษาของสหรัฐฯ ในปี พ.ศ. 2554 พบด้วยว่า เด็กที่ดื่มน้ำปนเปื้อนแร่แมงกานีสจะส่งผลต่อสติปัญญาของเด็กในวัยเรียนอย่างมีนัยสำคัญ ขณะที่ในเดือน มิ.ย. 61 การประปาส่วนภูมิภาคของไทย เผยแพร่รายงานว่ามีปริมาณแมงกานีสระดับสูงในแม่น้ำรวก ซึ่งเป็นแหล่งน้ำสำคัญที่นำมาใช้ทำน้ำประปาในอำเภอแม่สาย จ.ตาก ส่งผลให้น้ำมีสีขุ่น และมีกลิ่นไม่พึงประสงค์ รายงานยังระบุด้วยว่า มีข้อกังวลเกี่ยวกับความผิดปกติทางประสาทหากดื่มน้ำปนเปื้อนแร่แมงกานีสเข้าไป ดังนั้น การสร้างเหมืองแร่ใกล้บริเวณแม่น้ำรวก จะยิ่งทวีปัญหานี้ให้รุนแรงยิ่งขึ้น และส่งผลเสียต่อสุขภาพของเด็ก-เยาวชนในอนาคต นอกจากนี้ ในเรื่องมลพิษทางอากาศ ยังไม่มีข้อมูลว่าการแต่งแร่แมงกานีสจะมีรูปแบบใดในโรงงานที่วางแผนก่อสร้างใกล้กับ อ.ท่าขี้เหล็ก แต่มีการตั้งข้อสังเกตล่วงหน้าว่า จะต้องมีการสร้างเตาหลอมแร่ ซึ่งจะทำให้เกิดมลพิษทางอากาศ และส่งผลเสียต่อชุมชนบริเวณใกล้เคียง ทั้งนี้ การศึกษาขององค์กรอนามัยโลกในปี พ.ศ. 2524 เกี่ยวกับผลกระทบของแร่แมงกานีส 14 ชิ้น เผยให้เห็นว่า มลพิษทางอากาศจากโรงงานแต่งแร่แมงกานีสในหลายประเทศทำให้เกิดการติดเชื้อทางเดินหายใจอย่างรุุนแรง รวมทั้งโรคปอดบวมต่อคนในชุมชนที่อยู่ใกล้เคียง กรณีของโรงงานยางพารา กระบวนการผลิตยางพาราแผ่นจากน้ำยางสด ต้องมีการบดชะล้าง การเติมกรดลงไปในน้ำยางพารา บดซ้ำ และการตากให้แห้ง ซึ่งต้องใช้ปริมาณน้ำมหาศาล หมายความว่าต้องมีการปล่อยน้ำเสียจำนวนมากลงสู่แม่น้ำ ส่งผลให้ชาวบ้านในพื้นที่มีข้อกังวลว่าน้ำในแม่น้ำจะปนเปื้อน สร้างความเสียหายให้กับพื้นที่ทางการเกษตร และส่งผลกระทบต่อสุขภาพของผู้ที่ต้องพึ่งพาอาศัยแหล่งน้ำเพื่อการใช้สอยในครัวเรือน แต่ข้อกังวลหลักของชาวบ้านคือโรงงานยางจะส่งกลิ่นเหม็นฟุ้งกระจายไปทั่วพื้นที่ชุมชน และส่งผลกระทบต่อสุขภาพ ทั้งนี้ มีกรณีศึกษาจากรัฐบาลไทยเมื่อปี พ.ศ. 2517 เกี่ยวกับผลกระทบต่อโรงงานแปรรูปยางพาราขนาดใหญ่ 2 แห่งใน จ.อุดรธานี ทำให้อากาศในรัศมี 5 กม. ของโรงงาน ปนเปื้อนด้วยสารระเหยเคมีสูงกว่าค่ามาตรฐานที่ปลอดภัยถึง 50 เท่า ซึ่งมีอันตรายต่อสุขภาพ ทำให้การเกิดการติดเชื้อในระบบทางเดินหายใจ เคืองตา และปวดหัววิงเวียนศีรษะ ขณะที่ประชาชนที่อยู่ห่างจากโรงงานถึง 10 กม. ก็ได้กลิ่นจากโรงงานด้วยเช่นกัน ภาพแผนที่ซึ่งแสดงให้เห็นเขตอุตสาหกรรม และชุมชนบ้างฮ่องลึก จากรายงานจัดทำโดย SHRF โครงการขนาดใหญ่จะถูกดันโดยไม่ฟังเสียง ปชช. ผู้สื่อข่าวสัมภาษณ์ทางโทรศัพท์ นายจายหอแสง ตัวแทนจาก SHRF เมื่อวันที่ 27 ก.ย. 64 โดยจายหอแสง กล่าวถึงเหตุผลที่ต้องออกมาแสดงจุดยืนร่วมกับชาวบ้านฮ่องลึก อ.ท่าขี้เหล็ก รัฐฉานว่า สิ่งที่เกิดขึ้นกับชาวบ้านถือเป็นการละเมิดสิทธิมนุษยชน และ SHRF เป็นองค์กรที่ให้ความช่วยเหลือด้านนี้อยู่แล้ว จึงอยากทำอะไรสักอย่างให้สาธารณชนได้รับทราบปัญหาและการคุกคามชาวบ้าน กรณีความคืบหน้าที่ชาวฮ่องลึกออกมาต่อต้านบริษัทหงปัง จายหอแสง กล่าวว่า ในช่วงวันที่ 6 ก.ย.ที่ผ่านมา มีรายงานว่าทางบริษัทนำคนงานราว 60 คน เข้ามาปรับสภาพพื้นที่ในที่ดินที่เป็นข้อพิพาท อีกทั้ง มีรายงานด้วยว่า ทางบริษัทมีการนำกำลังคนมาข่มขู่ชาวบ้าน และเจ้าหน้าที่รัฐไม่ค่อยสนใจเข้าข้างประชาชนชัดเจน ซึ่งทาง SHRF ยืนยันว่าจะติดตามเรื่องนี้ต่อไป จนกว่าชาวบ้านจะได้รับความเป็นธรรม ในเรื่องของการพยายามเจรจาแก้ปัญหา จายหอแสง ระบุว่ามีความพยายามเจรจากันทั้งทางฝั่งของชาวบ้าน และบริษัทหงปัง แต่ยังหาข้อยุติไม่ได้ ซึ่งก็ต้องติดตามเรื่องแก้ปัญหานี้ต่อไป จายหอแสง มองว่า แม้ว่าจะหาข้อยุติต่อกรณีที่การชดเชยการเวนคืนที่ดินได้ แต่ปัญหาเรื่องผลกระทบด้านสิ่งแวดล้อมก็ยังคงอยู่และมองว่าผลกระทบอาจส่งผลทั้งใน อ.ท่าขี้เหล็ก และ จ.เชียงราย และ จ.เชียงใหม่ ฝั่งไทยด้วย เนื่องจากจุดก่อสร้างนั้นอยู่ใกล้บริเวณแม่น้ำรวก ซึ่งแม่น้ำสายดังกล่าวจะไหลลงมายังแม่น้ำโขง ซึ่งเป็นแม่น้ำสายนานาชาติ ภาพแม่น้ำรวก ในรัฐฉาน จากรายงานจัดทำโดย SHRF ตัวแทน SHRF ย้ำข้อเสนอของแถลงการณ์ขอเรียกร้องให้กองทัพพม่าคืนที่ดินราว 250 ไร่ หรือ 100 เอเคอร์ที่เวนคืนไปอย่างมิชอบให้ชาวบ้านทั้งหมด และยุติการสร้างโรงงานทั้ง 2 แห่งของ UWSA “ในสถานการณ์โรคระบาดอย่างนี้ ชาวบ้านไม่มีที่ดินทำกินก็ลำบาก ไม่รู้ว่าสถานการณ์แบบนี้ชาวบ้านจะทำงานยังไง ที่ออกแถลงมาคืออยากให้ที่ดินคืนชาวบ้านเป็นอันดับแรก” ตัวแทน SHRF กล่าว พร้อมระบุว่า “อยากจะให้ชาวบ้านหรือเจ้าหน้าที่เกี่ยวข้องเข้ามาช่วยแก้ไขปัญหาเรื่องนี้ให้กับชาวบ้าน ไม่ว่าจะทางฝั่งนี้ (พม่า) หรือฝั่งนู้น (ไทย) ก็เหมือนกัน มันถ้าทำโรงงานอันนี้ขึ้นมาจริงๆ จะได้รับผลกระทบทั้งสองฝั่ง” ท้ายที่สุดแล้ว ทางจายหอแสง ข้อกังวลว่า รัฐบาลที่นำโดยทหารจะเดินหน้าผลักดันโครงการขนาดใหญ่ที่สร้างผลกระทบต่อสิ่งแวดล้อมโดยไม่ฟังเสียงประชาชน ทั้งนี้ กรณีการเดินหน้าโครงการที่ส่งผลกระทบต่อสิ่งแวดล้อมโดยไม่ฟังเสียงประชาชนถือเป็นเรื่องน่าเป็นห่วงในยุคหลังรัฐประหาร มีการนำเรื่องนี้ขึ้นมาถกในเวทีอภิปรายใน สัปดาห์สิ่งแวดล้อมแม่โขง-อาเซียน ประจำปี 2564 เมื่อวันที่ 26 ก.ย. 64 โดยหม่อทุนอ่อง รัฐมนตรีช่วยว่าการกระทรวงพลังงานแห่งรัฐบาลเอกภาพแห่งชาติ (NUG) กล่าวในเวทีอภิปรายว่า กฎหมายคุ้มครองด้านสิ่งแวดล้อมในพม่าแต่เดิมที่อ่อนแออยู่แล้ว หลังรัฐประหารจะยิ่งส่งผลกระทบมากขึ้น โดยเฉพาะพื้นที่ที่มีทรัพยากรธรรมชาติของชาวชาติพันธุ์ หม่อทุนอ่อง กล่าวด้วยว่า การก่อสร้างโครงการขนาดใหญ่ อาทิ เขื่อน ในสมัยรัฐบาล NLD ยังรับฟังประชาชนบ้าง แต่ตอนนี้ไม่มีการหารือใดๆ เกี่ยวกับโครงการที่จะส่งผลกระทบทางสิ่งแวดล้อม มีการเร่งรัดดำเนินโครงการลักษณะนี้ รัฐบาลตัดสินใจฝ่ายเดียว ทำได้ฝ่ายเดียว ข่าวที่เกี่ยวข้อง กองทัพพม่าเดินหน้าทำโครงการขนาดใหญ่มากขึ้น ไม่ฟังเสียง ปชช. แม้ส่งผลเสียต่อสิ่งแวดล้อม หมายเหตุ มีการเปลี่ยนวิธีสะกดคำว่า ""ห้องลึก"" เป็นคำว่า ""ฮ่องลึก"" ข่าวสิทธิมนุษยชนต่างประเทศสิ่งแวดล้อมบ้านฮ่องลึกรัฐฉานพม่ามูลนิธิสิทธิมนุษยชนไทใหญ่เหมืองแร่แมงกานีสโรงงานยางพารามUWSAรัฐบาลทหารพม่าสิทธิที่ดินทำกินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/T-GTrxXLxzE/95186,27_09_2021
นิวยอร์กซิตีผ่านร่างกฎหมายคุ้มครองแรงงาน 'ไรเดอร์' ส่งอาหาร,"Submitted on Mon, 2021-09-27 04:20นิวยอร์กซิตีออกกฎหมายใหม่กำหนดให้แอพฯ บริการส่งอาหารต้องมีสภาพการจ้างงานไรเดอร์หรือคนรับส่งอาหารที่ดีขึ้นในหลายๆ ด้าน รวมถึงต้องกำหนดค่าแรงขั้นต่ำกับเหล่าไรเดอร์ ส.ส. ในนิวยอร์กซิตีผ่านร่างกฎหมายหลายฉบับเมื่อสัปดาห์ที่ผ่านมา มีกฎหมายฉบับหนึ่งที่ระบุถึงการพัฒนาสภาพการจ้างงานของไรเดอร์ผู้ทำงานขนส่งอาหารอย่าง อูเบอร์, กรับฮับ และดอร์แดช รวมถึงตั้งเกณฑ์อัตราค่าแรงขั้นต่ำให้คนทำงานเหล่านี้ด้วย เรื่องนี้ทำให้นิวยอร์กซิตีกลายเป็นสถานที่แรกที่ผ่านร่างกฎหมายแบบครอบคลุมในการกำกับดูแลอุตสาหกรรมการส่งของที่เริ่มนำมาพิจารณามากขึ้นในช่วงที่มีเหตุโรคระบาดครั้งใหญ่และหลังจากเกิดปรากฏการณ์พายุเฮอร์ริเคนไอดา สื่อซีเอ็นบีซีสรุปข้อมูลจากกฎหมายฉบับใหม่ที่ว่าด้วยการคุ้มครองแรงงานส่งของเอาไว้ดังนี้ คือ ผู้ขับขี่รถส่งของสามารถจำกัดระยะทางการส่งของต่อครั้งได้, แอพพลิเคชั่นส่งอาหารไม่สามารถชาร์จคนส่งของสำหรับค่าแรงของพวกเขาเองได้ และจะต้องมีการจ่ายค่าจ้างส่งของให้กับคนทำงานส่งของอย่างน้อยหนึ่งครั้งต่อสัปดาห์, คนขับรถส่งของสามารถเลือกได้ว่าจะไม่รับงานที่ต้องข้ามสะพานหรือลอดอุโมงค์, แอพฯ จะต้องจ่ายให้กับคนขับรถก่อนที่พวกเขาจะเริ่มการเดินทาง รวมถึงมีการให้ตำแหน่ง เส้นทาง และ ระยะทางกับเวลาที่จะใช้โดยประมาณแก่คนส่งของด้วย กฎหมายฉบับใหม่ยังระบุในแง่ของการคุ้มครองอีกว่า บริษัทผู้ให้บริการไม่สามารถชาร์จเงินจากคนขับรถเป็นค่ากระเป๋าเก็บอุณหภูมิที่ใช้ส่งอาหารได้, แอพฯ ส่งอาหารไม่สามารถชักชวนให้ต้องจ่ายทิปได้เว้นแต่พวกเขาจะเปิดเผยว่ามีการจ่ายค่าจ้างให้พนักงานส่งอาหารมากเท่าใด และพวกเขาได้รับค่าจ้างเป็นเงินโดยทันทีหรือจ่างเป็นเงินสดหรือไม่, แอพฯ ต้องเครดิตเงินทิปให้กับคนทำงานและแจ้งต่อคนทำงานว่าพวกเขาได้รับเงินทิปมากเท่าใดและลูกค้าถอนทิปหรือไม่ด้วยเหตุผลใด นอกจากนี้กฎหมายยังระบุให้ต้องบอกกับคนทำงานส่งของว่ามีค่าจ้างและค่าทิปรวมเท่าใดในทุกวัน และต้องเพิ่มเงื่อนไขในสัญญากับร้านอาหารว่าสามารถให้คนทำงานรับส่งอาหารที่ไปรับอาหารของพวกเขาใช้ห้องน้ำในร้านอาหารได้ มีกฎหมายหนึ่งที่ระบุให้กรมคุ้มครองผู้บริโภคและแรงงานต้องทำการศึกษาวิจัยคนทำงานรับส่งอาหารให้เสร็จและตั้งกฎเกณฑ์เกี่ยวกับค่าแรงขั้นต่ำต่อเที่ยวส่งของสำหรับคนทำงานขนส่งเหล่านี้ ทางบริษัทดอร์แดชและกรับฮับแสดงท่าทีสนับสนุนกฎหมายใหม่นี้ โดยที่โฆษกของดอร์แดชแถลงว่าพวกเขา ""เล็งเห็นความท้าทายที่คนทำงานส่งของต้องเผชิญในนิวยอร์กซิตีและมีเป้าหมายร่วมกันในการหานโยบายที่จะช่วยทั้งแดชเชอร์และคนทำงานแบบเดียวกับพวกเขา"" ส่วนกรับฮับบอกว่ากฎหมายเหล่านี้เป็นการสนับสนุนคนทำงานรับส่งอาหารที่ทำงานหนักทุกวันการพัฒนาสภาพการจ้างและค่าแรงของพวกเขาจึงไม่ใช่แค่ไอเดียที่ดีเท่านั้นแต่เป็นเรื่องที่ถูกต้องด้วย อย่างไรก็ตามบริษัทเหล่านี้เคยรวมถึงอูเบอร์เคยเพิ่งจะฟ้องร้องนิวยอร์กซิตีในเรื่องกฎหมายฉบับหนึ่งที่จำกัดว่าบริษัทจะสามารถชาร์จเงินร้านอาหารได้มากเท่าใด นอกจากนี้ในเดือน ก.ค. ดอร์แดชกับกรับฮับยังเคยฟ้องร้องซานฟรานซิสโกในเรื่องที่เมืองซานฟรานซิสโกเสนอกฎหมายจำกัดค่าธรรมเนียมการส่งสูงสุดร้อยละ 15 อีกกรณีหนึ่งคือบริษัทดอร์แดชยังเคยฟ้องร้องนิวยอร์ดซิตีในช่วงต้นเดือน ก.ย. ที่ผ่านมาในเรื่องกฎหมายที่ระบุให้บริษัทต้องเปิดเผยข้อมูลลูกค้าให้กับร้านอาหารให้รับรู้มากขึ้น นอกจากนิวยอร์กซิตีแล้ว ในพื้นที่อื่นๆ ของสหรัฐฯ ยังมีการเพิ่มความคุ้มครองคนทำงานรับส่งผ่านแอพฯ เช่นในแคลิฟอร์เนียเดือน ส.ค. มีการตัดสินจากศาลในเชิงต่อต้านกฎหมาย Prop 22 ที่ระบุงดเว้นคนทำงานรับจ้างชั่วคราวที่เรียกว่า gig workers เหล่านี้ขึ้นกับกฎหมายแรงงานของรัฐ ซึ่งหมายความว่าคนทำงานภาคส่วนเหล่านี้รวมถึงเหล่าไรเดอร์จะถูกกำหนดให้เป็นผู้รับจ้างเหมาช่วงแทนแรงงานทำให้ไม่ได้รับการคุ้มครองจากสวัสดิการต่างๆ และไม่ได้รับการคุ้มครองเรื่องค่าแรงขั้นต่ำ โดยศาลตัดสินว่า Prop 22 เป็นกฎหมายที่ขัดหลักรัฐธรรมนูญรัฐบาลกลางสหรัฐฯ อีกกรณีหนึ่งในเดือน ส.ค. ที่ผ่านมา ชิคาโกได้ฟ้องร้องดอร์แดชและกรับฮับว่ามีการดำเนินธุรกิจอย่างไม่เป็นธรรมและหลอกลวงผู้บริโภค ซึ่งทั้งสองบริษัทบอกว่าข้อกล่าวหาเหล่านี้ ""ไม่มีมูล"" เรียบเรียงจาก New York City passes bills offering protections to food delivery workers, CNBC, 23-09-2021 https://www.cnbc.com/2021/09/23/new-york-city-passes-protections-for-food-delivery-workers.html ข่าวเศรษฐกิจแรงงานคุณภาพชีวิตต่างประเทศนิวยอร์กซิตีไรเดอร์คนรับส่งอาหารดอร์แดกรับฮับอูเบอร์สภาพการจ้างงานกฎหมายคุ้มครองแรงงานค่าแรงขั้นต่ำสหรัฐอเมริกาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/BB_G9cAHbps/95185,27_09_2021
อดีตบอดีการ์ดของอองซานซูจี ถูก ตร.จับ ปมติดต่อ ส.ส. NLD-รับข้อมูลเกี่ยวกับรัฐบาล NUG,"Submitted on Mon, 2021-09-27 19:49ภาพปก : เชอร์รี เท็ต (คนซ้าย) บอดีการ์ดส่วนตัวของอองซานซูจี (ที่มา เฟซบุ๊ก Cherry Htet - ခ်ယ္ရီထက္) อดีตบอดีการ์ดของอองซานซูจี ‘เชอร์รี เท็ต’ ถูกตำรวจดำเนินคดีข้อหา 505(a) หรือยุยงปลุกปั่น โทษจำคุกสูงสุด 3 ปี ปมโพสต์ข้อความหนุนอดีตที่ปรึกษาแห่งรัฐ และติดต่อกับ ส.ส.พรรค NLD เชอร์รี เท็ต (คนซ้าย) บอดีการ์ดส่วนตัวของอองซานซูจี (ที่มา เฟซบุ๊ก Cherry Htet - ခ်ယ္ရီထက္) 27 ก.ย. 64 สำนักข่าว ‘อิระวดี’ รายงานวันนี้ (27 ก.ย.) ตำรวจพม่า กล่าวว่า เมื่อวันที่ 26 ก.ย.ที่ผ่านมา รัฐบาลทหารพม่าฟ้องดำเนินคดีต่อพันตำรวจโท ‘เชอรรี เท็ต’ อดีตบอดีการ์ดของนางอองซานซูจี อดีตที่ปรึกษาแห่งรัฐ และหัวหน้าพรรคสันนิตบาตแห่งชาติเพื่อประชาธิปไตย (NLD) ปมโพสต์ข้อความบนสื่อโซเชียลมีเดียสนับสนุนอองซานซูจี และเธอยังถูกกล่าวหาว่าติดต่อสมาชิกสภาผู้แทนราษฎร (ส.ส.) พรรค NLD และรับข้อมูลเกี่ยวกับรัฐบาลเอกภาพแห่งชาติ (NUG) เชอร์รี เท็ต ถูกดำเนินคดีข้อหาตามประมวลกฎหมายอาญา มาตรา 505(a) ที่สถานีตำรวจแขวงซะบูตี่ยี่ 1 โดยมีร้อยตำรวจเอก ซอวินทุน จากกรมต่อต้านการต่อการร้าย เป็นผู้แจ้งความ ข้อหา มาตรา 505(a) ระบุว่า ใครก็ตามที่ให้ความคิดเห็น อันจะก่อให้เกิดความหวาดกลัว หรือเผยแพร่ ‘ข่าวลวง’ หรือ ‘ปลุกปั่นทั้งโดยตรงและโดยอ้อมให้กระทำอาชญากรรมต่อต้านเจ้าหน้าที่ของรัฐบาล’ ถือว่ามีความผิด อาจถูกจำคุกสูงสุด 3 ปี อ้างอิงจากรายงานของตำรวจ เชอร์รี เท็ต ผู้ถูกกล่าวหา ถูกตำรวจจับกุมเมื่อวันที่ 23 ก.ย. 64 และถูกดำเนินคดีหลังจากถูกสอบสวน รายงานตำรวจเผยว่า เชอร์รี เท็ต บอดีการ์ดอายุ 30 ปี ถูกดำเนินคดีจากการแชร์โพสต์ข้อความจากเฟซบุ๊กของ ‘อองซานซูจี’ (Daw Aung San Suu Kyi) โดยข้อความที่เป็นปัญหาระบุว่า “เราคิดถึงคุณอะเหม่!” เมื่อ 14 มี.ค. 64 โดย ‘อะเหม่’ เป็นภาษาพม่า แปลว่า ‘แม่’ ซึ่งเป็นสมญาที่ชาวพม่าใช้เรียกอองซานซูจี “เมื่อวันที่ 6 มี.ค. เชอร์รี เท็ต ใช้บัญชีเฟซบุ๊กส่วนตัวของเธอโพสต์ข้อความ ‘ถ้าคุณไม่กล้าพูดเรื่องความอยุติธรรม ก็หุบปากต่อไป อย่ามาพูดว่ามันมีความยุติธรรม” ข้อความบางส่วนจากรายงานตำรวจ ตำรวจยังกล่าวหาเชอร์รี เท็ต ว่าติดต่อกับติริ ยาดะนา อดีตสมาชิกสภาผู้แทนราษฎรพรรค NLD ในเขตบิลิน และในเดือน มิ.ย. 64 เธอรับข้อมูลเกี่ยวกับแถลงการณ์ของรัฐบาล NUG และแลกเปลี่ยนภาพวิดีโอซึ่งเผยแพร่โดยสำนักข่าวต่างประเทศ มีคนคาดว่าตัวของเชอร์รี เท็ต ถูกคุมตัวอยู่ในบ้านพักตั้งแต่หลังรัฐประหารเมื่อ 1 ก.พ. 64 และเมื่อวันที่ 21 ก.ย. 64 เผด็จการจับกุมเธอในบ้านพักราชการ และพาเธอไปคุมขัง อย่างไรก็ตาม รายงานของอิระวดีไม่ได้เปิดเผยว่าเธอถูกควบคุมตัวอยู่ที่ใด ก่อนที่จะมีการทำรัฐประหารพม่าเมื่อวันที่ 1 ก.พ. 64 กองทัพพยายามจับกุมตัวคณะรัฐมนตรีของรัฐบาลพรรค NLD หลายคน รวมถึงอองซานซูจี ประธานาธิบดี วินมยิ้ด และรัฐมนตรีในระดับภูมิภาค และระดับรัฐ ปัจจุบัน อองซานซูจีถูกกองทัพดำเนินคดีด้วยกันทั้งสิ้น 11 คดี โดยเธอถูกกล่าวหาว่าครอบครองวิทยุสื่อสารผิดกฎหมาย ละเมิดมาตรการควบคุมโรคระบาดในช่วงการหาเสียงเลือกตั้งทั่วไปเมื่อ พ.ย. 63 ละเมิดกฎหมายความลับราชการ และคอร์รัปชัน นอกจากการดำเนินคดี และคุมตัวผู้นำของประเทศพม่า เผด็จการทหารยังจับกุมและดำเนินคดีกับผู้สนับสนุนเธอคนอื่นๆ อีกด้วย โดยเมื่อช่วงต้นเดือน ก.ค. 64 ซอหน่ายหวิ่น ผู้ช่วยส่วนตัวของอองซานซูจี ถูกตัดสินจำคุก 7 ปีในเรือนจำ จากคดีละเมิดประมวลกฎหมายอาญา มาตรา 409 หรือทำลายความไว้วางใจโดยเจ้าหน้าที่รัฐ ทั้งนี้ ซ่อหน่ายหวิ่น เคยทำงานในตำแหน่งรองผู้อำนวยการกระทรวงการต่างประเทศ (MOFA) ในยุคสมัยรัฐบาล NLD โดยเมื่อวันที่ 3 ก.พ. 64 เขาโพสต์ข้อความบนเพจเฟซบุ๊กระบุว่า เขาขอลาออกจากตำแหน่งรอง ผอ. MOFA หลังทำงานมานานถึง 23 ปี ทั้งนี้ เมื่อวันที่ 25 ก.ย. 64 สมาคมช่วยเหลือนักโทษการเมืองพม่า หรือ AAPP เปิดเผยรายงานระบุว่า มีประชาชนชาวพม่าเสียชีวิตจากการกดปราบนองเลือดของกองทัพสูงถึง 1,125 คน มีผู้ถูกจับด้วยข้อหาทางการเมืองทั้งสิ้น 8,456 คน และมี 6,803 คนที่ยังถูกคุมขัง แปลและเรียบเรียงจาก Myanmar Regime Accuses Detained State Counselor’s Ex-Bodyguard of Incitement ข่าวการเมืองสิทธิมนุษยชนรัฐประหารพม่าอองซานซูจีนักโทษการเมืองพม่าเสรีภาพการแสดงออกกองทัพพม่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/aNcnUkZCuXY/95190,27_09_2021
[ห้องเสียง] Nitihub Clubhouse ตอน - ผ่านมา 4 ปี: รัฐธรรมนูญ (พ.ศ. 2560) ปราบโกง...จริงหรือเก๊?,"Submitted on Mon, 2021-09-27 20:06บันทึก ห้องเสียง สนทนาผ่าน Clubhouse เมื่อวันที่ 25 ก.ย.ที่ผ่านมา ในหัวข้อ ""ผ่านมา 4 ปี: รัฐธรรมนูญ (พ.ศ. 2560) ปราบโกง...จริงหรือเก๊?"" จัดโดย Nitihub และ สำนักงานสัญญาธรรมศักดิ์เพื่อประชาธิปไตย สำนักงานสัญญาธรรมศักดิ์เพื่อประชาธิปไตย โดยมีการอภิปรายในประเด็น ""การปราบปรามการทุจริตคอร์รัปชัน"" ในรัฐธรรมนูญ, เจตนารมณ์ของผู้ร่างรัฐธรรมนูญฉบับปราบโกง, การปราบปรามการทุจริตผ่านกลไกทางรัฐธรรมนูญทำได้จริงหรือ? หรือเป็นเพียงเครื่องมือทางการเมือง? และ ""ระบบดี"" vs ""คนดี"" แบบใดแก้ปัญหาการทุจริตได้กว่ากัน ร่วมเสวนาโดย ศาสตราจารย์ ดร. อุดม รัฐอมฤต นิติศาสตร์ ธรรมศาสตร์, ผู้ช่วยศาสตราจารย์ ดร. ปริญญา เทวานฤมิตรกุล นิติศาสตร์ ธรรมศาสตร์, พริษฐ์ วัชรสินธุ กลุ่ม Re - Solution และยิ่งชีพ อัชฌานนท์ iLaw ดำเนินรายการโดย พริม มณีโชติ ข่าวการเมืองNitihubรัฐธรรมนูญ 60ปราบโกงทุจริตคอร์รัปชั่นติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/rJa9yGOKiMk/95191,27_09_2021
แถลงข่าว 'วันยุติการตั้งครรภ์สากล' หวังยุติการตายและบาดเจ็บจากการแท้งที่ไม่ปลอดภัย,"Submitted on Mon, 2021-09-27 21:51เครือข่ายสนับสนุนทางเลือกของผู้หญิงท้องไม่พร้อม แถลงข่าวออนไลน์ วันยุติการตั้งครรภ์สากล 2564 รณรงค์ #MakeUnsafeAbortionHistory หวังยุติการตายและบาดเจ็บจากการแท้งที่ไม่ปลอดภัย 27 ก.ย.2564 ผู้สื่อข่าวได้รับแจ้งว่า วันที่ 28 ก.ย. ของทุกปี นานาชาติจัดให้เป็นวันยุติการตั้งครรภ์ที่ปลอดภัยสากล เพื่อรณรงค์ส่งเสริมให้สังคมโลกตระหนักต่อสิทธิของผู้หญิงในการยุติการตั้งครรภ์ที่ปลอดภัย ด้วยการกำจัดอุปสรรคต่างๆ ทั้งในด้านกฎหมาย ระบบบริการ และทัศนคติของสังคม ที่ทำให้ผู้หญิงเข้าไม่ถึงบริการจนเกิดการบาดเจ็บและตายจากการทำแท้งไม่ปลอดภัย ในปีที่ผ่านมาพบว่ามีความก้าวหน้าของการปรับแก้กฎหมายที่สำเร็จในหลายประเทศ เช่น อาเจนติน่า เกาหลีใต้ เอควาดอร์ ออสเตรเลีย รวมทั้งประเทศไทย คำขวัญสำหรับการรณรงค์ในปี 2564 นี้ คือ Safe Abortion Is Essential Healthcare (ยุติการตั้งครรภ์คือบริการสุขภาพที่จำเป็น) โดยใช้แฮชแท็กในการรณรงค์ว่า #MakeUnsafeAbortionHistory (#ให้การแท้งไม่ปลอดภัยจบที่รุ่นเรา) เครือข่ายที่ทำงานเรื่องการเข้าถึงการทำแท้งปลอดภัยในประเทศไทย ได้จัดสัปดาห์เฉลิมฉลองสิทธิการทำแท้งระหว่างวันที่ 18 – 30 กันยายนนี้ โดยมีกิจกรรมออนไลน์ต่างๆ ได้แก่ การสัมมนาวิชาการ การเสวนาในประเด็นทำแท้ง และ การสื่อสารผ่านสื่อโซเชียลมีเดีย รวมทั้งการแถลงข่าวเนื่องในวันยุติการตั้งครรภ์สากล การแถลงข่าววันนี้ (27 ก.ย.64) เริ่มจากการกล่าวถึงความพยายามถึงสามปีเต็ม ในการแก้ไขประมวลกฎหมายอาญาว่าด้วยการทำแท้งในประเทศไทยที่ใช้มานานกว่า 60 ปี ได้สำเร็จในปี 2564 มุมมองความรู้สึกของตัวแทนผู้หญิงที่ผ่านประสบการณ์ของการเปลี่ยนแปลงกฎหมายนี้ จากนั้น รศ.กฤตยา อาชวนิจกุล ตัวแทนเครือข่ายสนับสนุนทางเลือกของผู้หญิงท้องไม่พร้อม กล่าวถึงความสำคัญของวันยุติการตั้งครรภ์สากล 2564 และการทำงานร่วมกันของภาคเอกชน ภาคประชาสังคมและภาครัฐ ที่ทำให้บริการยุติการตั้งครรภ์ได้ยกระดับขึ้นเป็นบริการสุขภาพที่จำเป็นได้ ในลำดับถัดมา เป็นการแถลงข่าวพันธสัญญาต่อการพัฒนาสิทธิและการเข้าถึงบริการยุติการตั้งครรภ์ในประเทศไทย โดย นพ.พรเพชร ปัญจปิยะกุล จากกองบริหารการสาธารณสุข สำนักปลัด กระทรวงสาธารณสุข กล่าวถึงบทบาทของศูนย์พึ่งได้ที่ให้บริการผู้ประสบปัญหาความรุนแรงในครอบครัว ความรุนแรงทางเพศ ท้องไม่พร้อม และการส่งต่อช่วยเหลือตามทางเลือกที่รวมถึงการยุติการตั้งครรภ์ที่ปลอดภัย สรวงมณฑ์ สิทธิสมาน ตัวแทนสำนักงานคณะกรรมการสิทธิมนุษยชนแห่งชาติ กล่าวว่าการสิทธิของยุติการตั้งครรภ์เป็นหนึ่งในสิทธิอนามัยการเจริญพันธุ์ที่นานาชาติให้การรับรอง คุณชาติวุฒิ วังวล ตัวแทนจากสำนักงานกองทุนสนับสนุนการสร้างเสริมสุขภาพ (สสส.) กล่าวถึงการสนับสนุนจากกองทุนฯ เพื่อพัฒนาระบบปรึกษา ดูแลท้องไม่พร้อม รวมทั้งบริการยุติการตั้งครรภ์ในประเทศไทย ในหลายประเทศแม้ว่าจะมีการปรับแก้กฎหมายก็ตาม แต่ปัญหาหาและอุปสรรคในการเข้าถึงบริการยุติการตั้งครรภ์ที่ปลอดภัยยังคงดำรงอยู่ โดยเฉพาะทัศนคติของบุคคลและสังคม รวมทั้งระบบบริการสุขภาพที่เอื้ออำนวย ประเด็นนี้ได้ฉายให้เห็นภาพชัดเจนขึ้นโดย พญ.ศรีสมัย เชื้อชาติ แพทย์อาสา RSA ผู้เป็นต้นทางของการนำไปสู่การแก้กฎหมายและข้อเท็จจริงของระบบบริการในวันนี้ ร่วมกับ สมวงศ์ อุไรวัฒนา สายปรึกษาเอดส์และท้องไม่พร้อม 1663 ที่ได้ให้บริการปรึกษาท้องไม่พร้อมมากกว่าหมื่นรายหลังการแก้ไขกฎหมายในปีนี้ และพบว่ากฎหมายที่มีการปรับแก้นั้น ยังไม่ครอบคลุมมิติด้านเศรษฐกิจและสังคมโดยเฉพาะในช่วงวิกฤตโควิด19 ที่ส่งผลให้ทางเลือกของผู้หญิงคือยุติการตั้งครรภ์ สำหรับข้อท้าทายในอนาคต นพ.นิรันดร์ ชัยศรีสุขอำพร ตัวแทนจากสมาคมพัฒนาเครือข่ายอาสา RSA กล่าวถึงอุปสรรคในระบบบริการสุขภาพที่ไม่เอื้ออำนวย และแนวทางการพัฒนาบริการยุติการตั้งครรภ์แบบ New normal ในยุคหลังโควิด19 คุณปิยนุช โคตรสาร ตัวแทนจากแอมเนสตี้ อินเตอร์เนชั่นแนล ประเทศไทย พูดถึงการต่อสู้เรื่องสิทธิทำแท้งของแอมเนสตี้ในระดับนานาชาติ ที่นำไปสู่การแก้ไขกฎหมายในหลายๆ ประเทศ ข้อเรียกร้องและมุมมองต่อการขับเคลื่อนประเด็นเรื่องสิทธิการทำแท้งในประเทศไทย และสุไลพร ชลวิไล ตัวแทนจากกลุ่มทำทาง ได้ชี้ให้เห็นช่องว่างการเข้าถึงบริการ และข้อท้าทายในด้านทัศนคติของสังคมและบุคลากรในระบบบริการ ที่ยังคงต้องพัฒนาความเข้าใจเพื่อให้สิทธิการยุติการตั้งครรภ์เป็นไปได้อย่างแท้จริง ในตอนท้าย รศ.กฤตยา ตัวแทนเครือข่ายสนับสนุนทางเลือกของผู้หญิงท้องไม่พร้อม ได้สรุปสาระสำคัญของการแถลงข่าวเนื่องในวันยุติการตั้งครรภ์สากล รวมทั้งก้าวต่อไปของประเทศไทยในการพัฒนางานเพื่อยุติการตายและบาดเจ็บจากการแท้งที่ไม่ปลอดภัยให้กลายเป็นประวัติศาสตร์ไป พร้อมรับชมคลิป “ร่วมมือร่วมใจ #ให้การทำแท้งไม่ปลอดภัยจบที่รุ่นเรา” จากบุคคลของภาคส่วนต่างๆ ในสังคมไทย โดยในวันพรุ่งนี้ 28 ก.ย. เวลา 13.30-15.30 น. เพจ rsathai จัดเสวนาออนไลน์ “พส. เพื่อ พส. (แพทย์สาวเพื่อเพื่อนสาว) แพทย์หญิงกับการยุติการตั้งครรภ์” จัดโดย สมาคมพัฒนาอาสา RSA ต่อมา 29 ก.ย. เวลา 13.30-15.30 น. เพจเดิมจะถ่ายทอดเสวนาออนไลน์ “When the laws let the door opens for safe abortion: โรงเรียนแพทย์จะไปต่อในทิศทางใด?” ด้วย ข่าวสังคมสิทธิมนุษยชนคุณภาพชีวิตการทำแท้งเครือข่ายสนับสนุนทางเลือกของผู้หญิงท้องไม่พร้อมวันยุติการตั้งครรภ์ที่ปลอดภัยสากล ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/SJS-gvledss/95192,27_09_2021
'ทะลุฟ้า' จัดม็อบไปทำเนียบต่อเนื่อง หยุดราชวงศ์ประยุทธ์ ตร.ดักสลายกลางทางจับอย่างน้อย 12 คน,"Submitted on Mon, 2021-09-27 22:36ภาพประกอบโดย แมวส้ม iLaw รายงานสถานการณ์ม็อบ #27กันยา ตำรวจสลายกลุ่มทะลุฟ้าจับอย่างน้อย 12 คน กระชากสื่อระหว่างทำหน้าที่ท้ายสุดยอมขอโทษ 27 ก.ย.2564 การนัดชุมนุมของกลุ่มทะลุฟ้าภายใต้ชื่อ #ม็อบ27กันยา หยุดราชวงศ์ประยุทธ์เพื่อหยุดความเสียหายของประเทศ โดยนัดหมายที่แยกนางเลิ้ง เพื่อเดินไปทำเนียบรัฐบาล ช่วงเย็นวันนี้ (27 ก.ย.64) นั้น iLaw รายงานสถานการณ์การเคลื่อนไหวว่า เช่นเดียวกับเมื่อวันที่ 25 ก.ย.ที่ผ่านมา ตำรวจวางแนวสิ่งกีดขวางแนวแรก เป็นรั้วลวดหนามหีบเพลงปิดบริเวณแยกนางเลิ้ง ฝั่งถนนพิษณุโลกมุ่งหน้าสะพานชมัยมรุเชฐ และแนวที่สองบริเวณใกล้กับสะพานลอยทางข้ามหน้าโรงเรียนราชวินิต ด้านหลังมีรถฉีดน้ำและกำลังตำรวจ ด้านข้างรถฉีดน้ำและบนสะพานลอย เวลา 16.35 น. ผู้ชุนนุมเริ่มเคลื่อนตัวมาประชิดแนวรั้วลวดหนามแนวแรกที่แยกนางเลิ้ง จากนั้นเมื่อไม่อาจข้ามแนวไปได้ผู้ชุมนุมเริ่มปาสีบรรจุถุงเข้าไปในแนวรั้วลวดหนาม รวมทั้งโปรยกระดาษเอสี่พิมพ์ข้อความ เช่น ""ประชาชนไม่ได้ชังชาติ เขาชังมึง"" และ ""ผบ.ตร.จ่ายเบี้ยเลี้ยงคฝ.ยัง"" รวมทั้งเริ่มยิงจรวดขวดน้ำบรรจุน้ำผสมสีแดงไปทางแนวตำรวจ แต่เนื่องจากแนวรั้วที่หนึ่งและสองค่อนข้างห่างทำให้จรวดขวดน้ำส่วนใหญ่ตกอยู่บริเวณก่อนถึงแนวรั้วลวดหนามแนวที่สองจึงไม่ถูกตำรวจที่วางกำลังอยู่หลังแนวที่สอง จากการสังเกตการณ์ผู้ชุมนุมจำนวนไม่น้อยเป็นเยาวชน เวลาประมาณ 17.00 น. ตำรวจเริ่มฉีดน้ำ ผู้ชุมนุมเริ่มมีอาการระคายเคืองและมีการตอบโต้ด้วยพลุและประทัด บางส่วนเริ่มรื้อรั้วแนวแรก ต่อมาเวลา 17.25 น. ผู้ชุมนุมบอกต่อๆกันว่า ตำรวจกำลังมาสลายการชุมนุมจึงทยอยออกจากพื้นที่ แต่เมื่อไม่พบตำรวจก็เริ่มกลับมาอีกครั้งในเวลา 17.40 น. คล้อยหลังเพียงหนึ่งนาทีตำรวจเริ่มใช้กระสุนยางโดยไม่มีการประกาศก่อนการใช้และไม่แน่ชัดถึงเหตุอันจำเป็นของการใช้กระสุนยาง เวลา 17.55 น. ผู้ชุมนุมเปิดเพลงเต้นที่แยกนางเลิ้ง การจราจรเคลื่อนตัวได้ รถยนต์บางคันชูสามนิ้วให้ผู้ชุมนุม บรรยากาศผ่อนคลาย อย่างไรก็ตามเวลา 18.00 น. ตำรวจชุดเคลื่อนที่เร็วขับรถกระบะและรถจักรยานยนต์จากแยกเทวกรรมมาที่แยกนางเลิ้ง จากนั้นเริ่มจับกุมผู้ชุมนุม มีรายงานว่า ตำรวจจับตัวหญิงสูงวัยร่างเล็กด้วยการกดหัวลงกับพื้นถนน ทราบในภายหลังว่า เป็นน้องสาวของป้าเป้า วรวรรณ แซ่อั๊ง ระหว่างนั้นผู้ชุมนุมและผู้สื่อข่าวกรูกันเข้าไปที่รถผู้ต้องขังเพื่อถ่ายภาพและสอบถามข้อมูลผู้ถูกจับกุม แต่เจ้าหน้าที่ควบคุมฝูงชนนายหนึ่งใช้โทรโข่งประกาศว่า ขอให้ผู้ชุมนุมเปิดพื้นที่ให้เจ้าหน้าที่ปฏิบัติหน้าที่และประกาศว่าหากบุคคลใดขัดขวางการปฏิบัติหน้าที่จะถูกจับกุม ต่อมาเวลา 18.06 น.รถควบคุมผู้ต้องขังที่มีผู้ชุมนุมและผู้สื่อข่าวไปถ่ายภาพค่อยๆเคลื่อนตัวออกไป ตำรวจนายหนึ่งประกาศผ่านเครื่องขยายเสียงประกาศให้คนที่เข้าไปรุมถ่ายรูปด้านข้างรถถอยออกมาอย่าขวางรถ ก่อนที่จะมีตำรวจควบคุมฝูงชนเข้าไปแยกและตั้งเป็นแถวกันระหว่างผู้ชุมนุม, ผู้สื่อข่าวกับรถผู้ต้องขังเพื่อให้รถเคลื่อนออกไปได้โดยสะดวก ระหว่างนี้มีเหตุกระทบกระทั่งระหว่างผู้สื่อข่าวสนามคนหนึ่งที่ระบุว่า ระหว่างที่เธอกำลังทำหน้าที่ถูกเจ้าหน้าที่ควบคุมฝูงชนพยายามกระชากให้เธอเข้าไปในแนวของตำรวจจึงเกิดการปะทะคารมระหว่างแนวสื่อมวนชนและผู้ชุมนุมกับแนวเจ้าหน้าที่ควบคุมฝูงชนถือโล่ใส กระทั่งตำรวจถอยมาปักหลักที่แยกนางเลิ้ง iLaw รายงานต่อว่า ท้ายสุดผู้บังคับบัญชาชุดควบคุมฝูงชนพยายามเจรจากับผู้ชุมนุมและผู้สื่อข่าวที่เรียกร้องให้เจ้าหน้าที่ควบคุมฝูงชนที่กระชากตัวผู้สื่อข่าวออกมาขอโทษ โดยขอให้สร้างระยะห่างระหว่างเจ้าหน้าที่กับผู้ชุมนุมเพื่อให้สามารถพูดคุยกันได้ ต่อมาเวลา 18.25 น. ผู้บังคับบัญชาตำรวจควบคุมฝูงชนออกมาขอโทษผู้สื่อข่าวที่ถูกกระชากแทนผู้ใต้บังคับบัญชาและสั่งให้ชุดควบคุมฝูงชนที่ตั้งแถวถอยออกจากพื้นที่ สถานการณ์เริ่มคลี่คลายตำรวจเริ่มถอนกำลังออกจากแยกนางเลิ้งระหว่างนั้นมีผู้ชุมนุมบางส่วนขว้างปาขวดน้ำใส่แต่ก็มีผู้ชุมนุมด้วยกันที่พยายามห้าม โดยมีรายงานในภายหลังว่ามีผู้ถูกจับกุมตัวในวันนี้อย่างน้อย 12 คน ข่าวการเมืองสิทธิมนุษยชนiLawทะลุฟ้าประยุทธ์ จันทร์โอชาสื่อมวลชนสลายการชุมนุมตำรวจติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/l-9XqHLsOMc/95193,27_09_2021
อ้างมาตรการสาธารณสุขและกฎหมาย อมธ. ไม่ร่วมร้องให้ 'ธรรมศาสตร์' อนุญาตจัดงาน 6 ตุลา,"Submitted on Mon, 2021-09-27 23:17แถลงการณ์ร่วมคณะกรรมการบริหารองค์การนักศึกษามหาวิทยาลัยธรรมศาสตร์ และ 27 กก.นักศึกษา อ้างมาตรการสาธารณสุขยังไม่รัดกุม ขาดการอ้างอิงในส่วนของข้อกฎหมายที่แสดงถึงสิทธิ์ในการจัด และยังไม่ได้ข้อมูลจากทางมหาวิทยาลัย จึงไม่ร่วมกับ สภานักศึกษา มธ. เพื่อเรียกร้องให้มหาวิทยาลัยอนุญาตจัดกิจกรรมวันรำลึก 6 ตุลา 27 ก.ย.2564 ผู้สื่อข่าวรายงานว่า วันนี้ (27 ก.ย.64) เมื่อเวลา 21.05 น. เพจ 'องค์การนักศึกษามหาวิทยาลัยธรรมศาสตร์' เผยแพร่ แถลงการณ์ร่วมคณะกรรมการบริหารองค์การนักศึกษามหาวิทยาลัยธรรมศาสตร์ และคณะกรรมการนักศึกษามหาวิทยาลัยธรรมศาสตร์ 27 คณะ/วิทยาลัย/สถาบัน/หลักสูตร เรื่อง กรณีการมีมติไม่เข้าร่วมแถลงการณ์ของสภานักศึกษามหาวิทยาลัยธรรมศาสตร์ เพื่อแถลงการณ์ร่วมเรียกร้องให้มหาวิทยาลัยอนุญาตจัดกิจกรรมวันรำลึก 6 ตุลา ประจำปี 2564 โดยให้เหตุผล 3 ประการคือ 1. การวางแผนและมาตรการทางสาธารณสุขของการจัดกิจกรรมออนไซต์ภายในพื้นที่มหาวิทยาลัย ยังไม่รัดกุมและสอดคล้องรูปแบบการจัดกิจกรรมแบบออนไซต์มากพอ 2. การจัดกิจกรรมครั้งนี้ยังขาดการอ้างอิงในส่วนของข้อกฎหมายที่แสดงถึงสิทธิ์และความสามารถในการดำเนินการจัดกิจกรรม และ 3. การไม่อนุญาตให้จัดกิจกรรมดังกล่าว เป็นการได้รับทราบข้อมูลจากทางสภานักศึกษาฯ แต่ยังไม่ได้ข้อมูลจากทางมหาวิทยาลัย โดยมีรายละเอียดของแถลงการณ์ดังนี้ ข่าวการเมืองการศึกษาสิทธิมนุษยชนคณะกรรมการบริหารองค์การนักศึกษามหาวิทยาลัยธรรมศาสตร์6 ตุลา 2519มหาวิทยาลัยธรรมศาสตร์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/wL6h_L56IZg/95194,27_09_2021
อดีตบอดีการ์ดของอองซานซูจี ถูก ตร.ตั้งข้อหา 'ยุยงปลุกปั่น' ปมโพสต์เฟซหนุน 'ซูจี',"Submitted on Mon, 2021-09-27 19:49ภาพปก : เชอร์รี แท็ต (คนซ้าย) บอดีการ์ดส่วนตัวของอองซานซูจี อดีตบอดีการ์ดของอองซานซูจี ‘เชอร์รี แท็ต’ ถูกตำรวจตั้งข้อหา 505(a) หรือยุยงปลุกปั่น โทษจำคุกสูงสุด 3 ปี ปมโพสต์ข้อความหนุนอดีตที่ปรึกษาแห่งรัฐ และติดต่อกับ ส.ส.พรรค NLD เชอร์รี แท็ต (คนซ้าย) บอดีการ์ดส่วนตัวของอองซานซูจี 27 ก.ย. 64 สำนักข่าว ‘อิระวดี’ รายงานวันนี้ (27 ก.ย.) ตำรวจพม่า กล่าวว่า เมื่อวันที่ 26 ก.ย.ที่ผ่านมา รัฐบาลทหารพม่าตั้งข้อหาต่อพันตำรวจโท ‘เชอรรี แท็ต’ อดีตบอดีการ์ดของนางอองซานซูจี อดีตที่ปรึกษาแห่งรัฐ และหัวหน้าพรรคสันนิตบาตแห่งชาติเพื่อประชาธิปไตย (NLD) ปมโพสต์ข้อความบนสื่อโซเชียลมีเดียสนับสนุนอองซานซูจี และเธอยังถูกกล่าวหาว่าติดต่อสมาชิกสภาผู้แทนราษฎร (ส.ส.) พรรค NLD และรับข้อมูลเกี่ยวกับรัฐบาลเอกภาพแห่งชาติ (NUG) เชอร์รี แท็ต ถูกดำเนินคดีข้อหาตามประมวลกฎหมายอาญา มาตรา 505(a) ที่สถานีตำรวจแขวงซะบูตี่ยี่ 1 โดยมีร้อยตำรวจเอก ซอวินทุน จากกรมต่อต้านการต่อการร้าย เป็นผู้แจ้งความ ข้อหา มาตรา 505(a) ระบุว่า ใครก็ตามที่ให้ความคิดเห็น อันจะก่อให้เกิดความหวาดกลัว หรือเผยแพร่ ‘ข่าวลวง’ หรือ ‘ปลุกปั่นทั้งโดยตรงและโดยอ้อมให้กระทำอาชญากรรมต่อต้านเจ้าหน้าที่ของรัฐบาล’ ถือว่ามีความผิด อาจถูกจำคุกสูงสุด 3 ปี อ้างอิงจากรายงานของตำรวจ เชอร์รี แท็ต ผู้ถูกกล่าวหา ถูกตำรวจจับกุมเมื่อวันที่ 23 ก.ย. 64 และถูกดำเนินคดีหลังจากถูกสอบสวน รายงานตำรวจเผยว่า เชอร์รี แท็ต บอดีการ์ดอายุ 30 ปี ถูกดำเนินคดีจากการแชร์โพสต์ข้อความจากเฟซบุ๊กของ ‘อองซานซูจี’ (Daw Aung San Suu Kyi) โดยข้อความที่เป็นปัญหาระบุว่า “เราคิดถึงคุณอะเหม่!” เมื่อ 14 มี.ค. 64 โดย ‘อะเหม่’ เป็นภาษาพม่า แปลว่า ‘แม่’ ซึ่งเป็นสมญาที่ชาวพม่าใช้เรียกอองซานซูจี “เมื่อวันที่ 6 มี.ค. เชอร์รี แท็ต ใช้บัญชีเฟซบุ๊กส่วนตัวของเธอโพสต์ข้อความ ‘ถ้าคุณไม่กล้าพูดเรื่องความอยุติธรรม ก็หุบปากต่อไป อย่ามาพูดว่ามันมีความยุติธรรม” ข้อความบางส่วนจากรายงานตำรวจ ตำรวจยังกล่าวหาเชอร์รี แท็ต ว่าติดต่อกับติริ ยาดะนา อดีตสมาชิกสภาผู้แทนราษฎรพรรค NLD ในเขตบิลิน และในเดือน มิ.ย. 64 เธอรับข้อมูลเกี่ยวกับแถลงการณ์ของรัฐบาล NUG และแลกเปลี่ยนภาพวิดีโอซึ่งเผยแพร่โดยสำนักข่าวต่างประเทศ มีคนคาดว่าตัวของเชอร์รี แท็ต ถูกคุมตัวอยู่ในบ้านพักตั้งแต่หลังรัฐประหารเมื่อ 1 ก.พ. 64 และเมื่อวันที่ 21 ก.ย. 64 เผด็จการจับกุมเธอในบ้านพักราชการ และพาเธอไปคุมขัง อย่างไรก็ตาม รายงานของอิระวดีไม่ได้เปิดเผยว่าเธอถูกควบคุมขังอยู่ที่ใด ก่อนที่จะมีการทำรัฐประหารพม่าเมื่อวันที่ 1 ก.พ. 64 กองทัพพยายามจับกุมตัวคณะรัฐมนตรีของรัฐบาลพรรค NLD หลายคน รวมถึงอองซานซูจี ประธานาธิบดี วินมยิ้ด และรัฐมนตรีในระดับภูมิภาค และระดับรัฐ ปัจจุบัน อองซานซูจีถูกกองทัพดำเนินคดีด้วยกันทั้งสิ้น 11 คดี โดยเธอถูกกล่าวหาว่าครอบครองวิทยุสื่อสารผิดกฎหมาย ละเมิดมาตรการควบคุมโรคระบาดในช่วงการหาเสียงเลือกตั้งทั่วไปเมื่อ พ.ย. 63 ละเมิดกฎหมายความลับราชการ และคอร์รัปชัน นอกจากการดำเนินคดี และคุมตัวผู้นำของประเทศพม่า เผด็จการทหารยังจับกุมและดำเนินคดีกับผู้สนับสนุนเธอคนอื่นๆ อีกด้วย โดยเมื่อช่วงต้นเดือน ก.ค. 64 ซอหน่ายหวิ่น ผู้ช่วยส่วนตัวของอองซานซูจี ถูกตัดสินจำคุก 7 ปีในเรือนจำ จากคดีละเมิดประมวลกฎหมายอาญา มาตรา 409 หรือทำลายความไว้วางใจโดยเจ้าหน้าที่รัฐ ทั้งนี้ ซ่อหน่ายหวิ่น เคยทำงานในตำแหน่งรองผู้อำนวยการกระทรวงการต่างประเทศ (MOFA) ในยุคสมัยรัฐบาล NLD โดยเมื่อวันที่ 3 ก.พ. 64 เขาโพสต์ข้อความบนเพจเฟซบุ๊กระบุขอลาออกจากตำแหน่งรอง ผอ. MOFA หลังทำงานมานานถึง 23 ปี ทั้งนี้ เมื่อวันที่ 25 ก.ย. 64 สมาคมช่วยเหลือนักโทษการเมืองพม่า หรือ AAPP เปิดเผยรายงานระบุว่า มีประชาชนชาวพม่าเสียชีวิตจากการกดปราบนองเลือดของกองทัพสูงถึง 1,125 คน มีผู้ถูกจับด้วยข้อหาทางการเมืองทั้งสิ้น 8,456 คน และมี 6,803 คนที่ยังถูกคุมขัง แปลและเรียบเรียงจาก Myanmar Regime Accuses Detained State Counselor’s Ex-Bodyguard of Incitement ข่าวการเมืองสิทธิมนุษยชนรัฐประหารพม่าอองซานซูจีนักโทษการเมืองพม่าเสรีภาพการแสดงออกกองทัพพม่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/aNcnUkZCuXY/95190,27_09_2021
อดีตบอดีการ์ดของอองซานซูจี ถูก ตร.ตั้งข้อหา 'ยุยงปลุกปั่น' ปมโพสต์เฟซ-ติดต่อ ส.ส.NLD,"Submitted on Mon, 2021-09-27 19:49ภาพปก : เชอร์รี แท็ต (คนซ้าย) บอดีการ์ดส่วนตัวของอองซานซูจี หมายเหตุ : มีการอัปเดตข้อมูลเมื่อวันที่ 28 ก.ย. 64 เวลา 9.00 น. อดีตบอดีการ์ดของอองซานซูจี ‘เชอร์รี แท็ต’ ถูกตำรวจตั้งข้อหา 505(a) หรือยุยงปลุกปั่น โทษจำคุกสูงสุด 3 ปี ปมโพสต์ข้อความหนุนอดีตที่ปรึกษาแห่งรัฐ และติดต่อกับ ส.ส.พรรค NLD แหล่งข่าวใกล้ชิดกังขา บัญชีเฟซที่เอามาดำเนินคดีอาจเป็นเฟซปลอม เชอร์รี แท็ต (คนซ้าย) บอดีการ์ดส่วนตัวของอองซานซูจี 27 ก.ย. 64 สำนักข่าว ‘อิระวดี’ รายงานวันนี้ (27 ก.ย.) ตำรวจพม่า กล่าวว่า เมื่อวันที่ 26 ก.ย.ที่ผ่านมา รัฐบาลทหารพม่าตั้งข้อหาต่อพันตำรวจโท ‘เชอรรี แท็ต’ อดีตบอดีการ์ดของนางอองซานซูจี อดีตที่ปรึกษาแห่งรัฐ และหัวหน้าพรรคสันนิตบาตแห่งชาติเพื่อประชาธิปไตย (NLD) ปมโพสต์ข้อความบนสื่อโซเชียลมีเดียสนับสนุนอองซานซูจี และเธอยังถูกกล่าวหาว่าติดต่อสมาชิกสภาผู้แทนราษฎร (ส.ส.) พรรค NLD และรับข้อมูลเกี่ยวกับรัฐบาลเอกภาพแห่งชาติ (NUG) เชอร์รี แท็ต ถูกดำเนินคดีข้อหาตามประมวลกฎหมายอาญา มาตรา 505(a) ที่สถานีตำรวจแขวงซะบูตี่ยี่ 1 โดยมีร้อยตำรวจเอก ซอวินทุน จากกรมต่อต้านการต่อการร้าย เป็นผู้แจ้งความ ข้อหา มาตรา 505(a) ระบุว่า ใครก็ตามที่ให้ความคิดเห็น อันจะก่อให้เกิดความหวาดกลัว หรือเผยแพร่ ‘ข่าวลวง’ หรือ ‘ปลุกปั่นทั้งโดยตรงและโดยอ้อมให้กระทำอาชญากรรมต่อต้านเจ้าหน้าที่ของรัฐบาล’ ถือว่ามีความผิด อาจถูกจำคุกสูงสุด 3 ปี อ้างอิงจากรายงานของตำรวจ เชอร์รี แท็ต ผู้ถูกกล่าวหา ถูกตำรวจจับกุมเมื่อวันที่ 23 ก.ย. 64 และถูกดำเนินคดีหลังจากถูกสอบสวน รายงานตำรวจเผยว่า เชอร์รี แท็ต บอดีการ์ดอายุ 30 ปี ถูกดำเนินคดีจากการแชร์โพสต์ข้อความจากเฟซบุ๊กของ ‘อองซานซูจี’ (Daw Aung San Suu Kyi) โดยข้อความที่เป็นปัญหาระบุว่า “เราคิดถึงคุณอะเหม่!” เมื่อ 14 มี.ค. 64 โดย ‘อะเหม่’ เป็นภาษาพม่า แปลว่า ‘แม่’ ซึ่งเป็นสมญาที่ชาวพม่าใช้เรียกอองซานซูจี “เมื่อวันที่ 6 มี.ค. เชอร์รี แท็ต ใช้บัญชีเฟซบุ๊กส่วนตัวของเธอโพสต์ข้อความ ‘ถ้าคุณไม่กล้าพูดเรื่องความอยุติธรรม ก็หุบปากต่อไป อย่ามาพูดว่ามันมีความยุติธรรม” ข้อความบางส่วนจากรายงานตำรวจ ตำรวจยังกล่าวหาเชอร์รี แท็ต ว่าติดต่อกับติริ ยาดะนา อดีตสมาชิกสภาผู้แทนราษฎรพรรค NLD ในเขตบิลิน และในเดือน มิ.ย. 64 เธอรับข้อมูลเกี่ยวกับแถลงการณ์ของรัฐบาล NUG และแลกเปลี่ยนภาพวิดีโอซึ่งเผยแพร่โดยสำนักข่าวต่างประเทศ มีคนคาดว่าตัวของเชอร์รี แท็ต ถูกคุมตัวอยู่ในบ้านพักตั้งแต่หลังรัฐประหารเมื่อ 1 ก.พ. 64 และเมื่อวันที่ 21 ก.ย. 64 เผด็จการจับกุมเธอในบ้านพักราชการ และพาเธอไปคุมขัง อย่างไรก็ตาม รายงานของอิระวดีไม่ได้เปิดเผยว่าเธอถูกควบคุมขังอยู่ที่ใด ทั้งนี้ สำนักข่าว Myanmar Now อ้างแหล่งข่าวใกล้ชิด ตั้งข้อสังเกตว่า เฟซบุ๊กที่ตำรวจแจ้งความดำเนินคดีกับเชอร์รี แท็ต อาจเป็นบัญชีเฟซบุ๊กปลอม เนื่องจากหลังมีข่าวว่า เชอร์รี แท็ต ถูกดำเนินคดีและคุมขัง บัญชีเฟซบุ๊กดังกล่าวก็ยังโพสต์อยู่ ""ตำรวจกล่าวหาว่าเธอ (เชอร์รี แท็ต) เขียนสิ่งนั้นบนบัญชีเฟซบุ๊กที่ใช้ชื่อว่า Cherry Htet แต่บัญชีเฟซบุ๊กอันนั้นยังโพสต์ข้อความอยู่เลย หลังจากที่เธอถูกจับกุม... ผมว่ามันน่าจะเป็นบัญชีเฟซบุ๊กปลอม"" แหล่งข่าวใกล้ชิดให้สัมภาษณ์กับ Myanmar Now ทั้งนี้ ผู้สื่อข่าวเช็กข้อมูลที่เฟซบุ๊ก ""Cherry Htet - ခ်ယ္ရီထက္"" (มีผู้ติดตาม 9.3 หมื่นคน) ที่สำนักข่าว Myanmar Now ตั้งข้อกังขา พบว่ายังมีความเคลื่อนไหวจริง แม้จะมีข่าวว่าเธอถูกคุมขัง บัญชีเฟซบุ๊กที่คาดว่าทำให้เชอร์รี แท็ต ถูกดำเนินคดี นอกจากนี้ ทาง Myanmar Now อ้างคำสัมภาษณ์ของซอมินทุน โฆษก รัฐบาลทหารต่อสำนักข่าวบีบีซี ภาคภาษาพม่า ระบุด้วยว่า เชอร์รี แท็ต ถูกสืบสวน เพราะมีความเชื่อมโยงกับรัฐบาลเอกภาพแห่งชาติ (NUG) ก่อนที่จะมีการทำรัฐประหารพม่าเมื่อวันที่ 1 ก.พ. 64 กองทัพพยายามจับกุมตัวคณะรัฐมนตรีของรัฐบาลพรรค NLD หลายคน รวมถึงอองซานซูจี ประธานาธิบดี วินมยิ้ด และรัฐมนตรีในระดับภูมิภาค และระดับรัฐ ปัจจุบัน อองซานซูจีถูกกองทัพดำเนินคดีด้วยกันทั้งสิ้น 11 คดี โดยเธอถูกกล่าวหาว่าครอบครองวิทยุสื่อสารผิดกฎหมาย ละเมิดมาตรการควบคุมโรคระบาดในช่วงการหาเสียงเลือกตั้งทั่วไปเมื่อ พ.ย. 63 ละเมิดกฎหมายความลับราชการ และคอร์รัปชัน นอกจากการดำเนินคดี และคุมตัวผู้นำของประเทศพม่า เผด็จการทหารยังจับกุมและดำเนินคดีกับผู้สนับสนุนเธอคนอื่นๆ อีกด้วย โดยเมื่อช่วงต้นเดือน ก.ค. 64 ซอหน่ายหวิ่น ผู้ช่วยส่วนตัวของอองซานซูจี และอดีตรองผู้อำนวยการกระทรวงการต่างประเทศ (MOFA) ถูกตัดสินจำคุก 7 ปีในเรือนจำ จากคดีละเมิดประมวลกฎหมายอาญา มาตรา 409 หรือทำลายความไว้วางใจโดยเจ้าหน้าที่รัฐ ทั้งนี้ เมื่อวันที่ 25 ก.ย. 64 สมาคมช่วยเหลือนักโทษการเมืองพม่า หรือ AAPP เปิดเผยรายงานระบุว่า มีประชาชนชาวพม่าเสียชีวิตจากการกดปราบนองเลือดของกองทัพสูงถึง 1,125 คน มีผู้ถูกจับด้วยข้อหาทางการเมืองทั้งสิ้น 8,456 คน และมี 6,803 คนที่ยังถูกคุมขัง แปลและเรียบเรียงจาก Myanmar Regime Accuses Detained State Counselor’s Ex-Bodyguard of Incitement Suu Kyi’s former bodyguard detained by junta for Facebook posts, alleged links to NUG หมายเหตุ มีการปรับแก้พาดหัว และเนื้อข่าวมาเป็นปัจจุบัน เมื่อวันที่ 28 ก.ย. 64 เวลา 9.00 น. โดยมีการเพิ่มข้อสังเกตของ Myanmar Now ลงในเนื้อข่าว ข่าวการเมืองสิทธิมนุษยชนรัฐประหารพม่าอองซานซูจีนักโทษการเมืองพม่าเสรีภาพการแสดงออกกองทัพพม่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/aNcnUkZCuXY/95190,27_09_2021
