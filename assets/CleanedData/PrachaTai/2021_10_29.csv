title,summary,link,published
ปธ.อนุฯ ติดตามงบฯ เมกะโปรเจค เรียกสอบโครงการรถไฟความเร็วสูงเชื่อม 3 สนามบิน,"Submitted on Fri, 2021-10-29 00:01หวั่นเอื้อประโยชน์ทุนใหญ่จนน่าเกลียดเกินงาม ‘สุรเชษฐ์’ เรียกสอบโครงการรถไฟความเร็วสูงเชื่อม 3 สนามบิน ‘วิโรจน์’ อัด รัฐราชการโบราณ เงื่อนไขเยอะ เลือกปฏิบัติ ทำ ‘โมเดอร์นา’ จากโปแลนด์ล่าช้า 28 ต.ค.2564 ทีมสื่อพรรคก้าวไกล รายงานว่า สุรเชษฐ์ ประวีณวงศ์วุฒิ ส.ส.แบบบัญชีรายชื่อและรองเลขาธิการพรรคก้าวไกล ในฐานะประธานคณะอนุกรรมาธิการศึกษาการจัดทำและติดตามการบริหารงบประมาณโครงการโครงสร้างพื้นฐานขนาดใหญ่ สภาผู้แทนราษฎร เห็นชอบให้เรียกหน่วยงานที่เกี่ยวข้องกับโครงการรถไฟความเร็วสูงเชื่อมสามสนามบิน ได้แก่ การรถไฟแห่งประเทศไทย (รฟท.) สำนักงานคณะกรรมการนโยบายเขตพัฒนาพิเศษภาคตะวันออก (สกพอ.) และ บริษัท เอเชีย เอรา วัน จำกัด ผู้ได้รับสัมปทานในสัญญาโครงการฯ 50 ปี มูลค่ากว่า 224,544 ล้านบาท มาชี้แจงในคณะอนุกรรมาธิการฯ ในวันที่ 1 พฤศจิกายน ซึ่งเป็นวันแรกที่เปิดสภาและเปิดประเทศ สุรเชษฐ์ กล่าวว่า โครงการนี้เป็นโครงการขนาดใหญ่ที่ประชาชนจำนวนมากให้ความสนใจและมีข้อกังขาตลอดมาถึง ‘ความเป็นไปแล้ว’ ในการจัดโครงการนี้เพื่อเอื้อประโยชน์ให้ทุนใหญ่ แต่ไม่สมหวังดังใจกลายเป็น ‘ทุกขลาภ’ ด้วยความล้มเหลวของรัฐบาลในการบริหารจัดการปัญหาโควิด ทำให้เกิดผลกระทบทางเศรษฐกิจที่ใหญ่หลวงเกินกว่าที่ควรจะเป็น “ประเด็นสำคัญตอนนี้อยู่ที่ความพยายามที่จะ ‘ผ่อนผัน’ ให้เอกชนไม่ต้องปฏิบัติตามสัญญาร่วมลงทุนที่จะต้องชำระค่าสิทธิ์ร่วมลงทุนในแอร์พอร์ต เรลลิงก์ (ARL) 10,671.09 ล้านบาท ภายใน 24 ตุลาคม 2564 ซึ่งหากยึดตามสัญญาก็ต้องถือว่าเอกชน ‘เบี้ยว’ ไม่จ่ายเงินตามกำหนดไปแล้ว ต้องพิจารณาโทษหรือค่าปรับตามสัญญา แต่รัฐบาลมีความพยายามที่จะช่วยเหลือเอกชน” สุรเชษฐ์ กล่าวต่อว่า เมื่อวันที่ 19 ตุลาคม 2564 ที่ผ่านมา คณะรัฐมนตรีมีมติ ‘รับทราบและเห็นชอบ’ ตามที่ สกพอ. เสนอ โดย ‘เลี่ยง’ ประเด็นการ ‘เบี้ยว’ สัญญา โดยใช้ช่อง MoU (Memorandum of Understanding) ให้หน่วยงานทั้ง 3 ที่คณะอนุกรรมาธิการฯ จะเชิญมาชี้แจงไปตกลงกันเองว่าจะผ่อนผันการชำระค่าสิทธิ์ร่วมลงทุนอย่างไร ทั้งนี้ คณะกรรมการกำกับดูแลฯ ได้ประชุม 2 ครั้ง เมื่อวันที่ 18 สิงหาคม 2564 และวันที่ 7 กันยายน 2564 โดยมีมติว่า “สถานการณ์โรคระบาดของโควิด-19 ไม่ถือว่าเป็นเหตุสุดวิสัยหรือเหตุผ่อนผันในการไม่ชำระเงินใดๆ ตามสัญญาร่วมลงทุนฯ ข้อ 28.1(3)(ข) “จุดยืนของพรรคก้าวไกลและผมในฐานะผู้แทนราษฎรคือทำหน้าที่ตรวจสอบเพื่อรักษาผลประโยชน์ให้พี่น้องประชาชน พวกเราเข้าใจถึงผลกระทบจากสถานการณ์โควิดและความจำเป็นที่จะต้องจัดให้มีบริการสาธารณะอย่างต่อเนื่อง แต่การเจรจากับเอกชนต้องเป็นไปอย่างสมเหตุสมผลและโปร่งใส หากเป็นไปตามข่าวที่ว่าเอกชน ‘ขอแบ่งจ่าย 10 งวด 10 ปี’ ผมถือว่ามันน่าเกลียดเกินไปมาก จึงจำเป็นต้องมีการประชุมเพื่อตรวจสอบรายละเอียดและป้องปรามไม่ให้มีการเอื้อประโยชน์ให้นายทุนอย่างเกินงาม” สุรเชษฐ์ กล่าว เงื่อนไขเยอะ เลือกปฏิบัติ ‘วิโรจน์’ อัด รัฐราชการโบราณ ทำ ‘โมเดอร์นา’ จากโปแลนด์ล่าช้า วันเดียวกัน (28 ต.ค.64) วิโรจน์ ลักขณาอดิศร ส.ส.แบบบัญชีรายชื่อและโฆษกพรรคก้าวไกล แสดงความเห็นต่อกรณีที่ องค์กร RZADOWA AGENCIA REZERW STRATEGICZNYCH หรือ RARS ประเทศโปแลนด์ บริจาควัคซีนโมเดอร์นา ให้แก่ รพ.ธรรมศาสตร์เฉลิมพระเกียรติ แต่ยังไม่สามารถนำเข้ามาได้ ว่า เข้าใจดีถึงการนำเข้าวัคซีนที่ต้องมีกระบวนการทำธุรกรรมต่างๆอยู่หลายขั้นตอน แต่จากการตอบกลับของกระทรวงการต่างประเทศ จะเห็นว่าเน้นแต่การบอกถึงข้อจำกัดและเงื่อนไขที่ติดขัด และบอกให้ รพ.ธรรมศาสตร์ฯ ต้องไปติดต่อหน่วยงานนั้น ติดต่อหน่วยงานนี้ แต่กลับไม่มีความกระตือรือร้นในการช่วยเร่งรัดกระบวนการเพื่อประโยชน์ในการรัษาชีวิตของประชาชน “การนำเข้าวัคซีนล็อตนี้เป็นไปตามข้อบังคับที่ มหาวิทยาลัยธรรมศาสตร์ มีอำนาจในการตกลงความร่วมมือกับหน่วยงานของรัฐหรือเอกชน ทั้งในและต่างประเทศในการจัดหาหรือนำเข้าวัคซีนและเวชภัณฑ์ ที่ได้ประกาศลงในราชกิจจานุเบกษา เมื่อวันที่ 26 สิงหาคม ที่ผ่านมา แต่กระทรวงการต่างประเทศส่งหนังสือตอบกลับ โดยระบุข้อจำกัดต่างๆ ในการนำเข้าวัคซีน ตั้งแต่การบริจาค ยังไม่ได้อยู่ในรูปแบบ ‘รัฐต่อรัฐ’ ซึ่งต้องมีงานธุรกรรมทางการทูตต่างๆ อีกหลายขั้นตอน การขออนุญาตไปยังบริษัทผู้ผลิตวัคซีน การประสานงานกับกรมควบคุมโรคในการนำเข้า การตรวจสอบคุณภาพ การรับประกัน และเงื่อนไขการชดเชยต่างๆ แต่เป็นกระทรวงการต่างประเทศเองไม่ได้แสดงท่าทีกระตือรือร้นในการช่วยเร่งรัดการดำเนินการ ทบทวนกฎระเบียบหรือช่วยดำเนินการใดๆ ที่จะทำให้การนำเข้าวัคซีน ที่มีความจำเป็นต่อชีวิตของประชาชนมีความรวดเร็วเพิ่มขึ้น “รัฐบาลยังคงปล่อยให้ทุกสิ่งทุกอย่างดำเนินไปตามรูปแบบของรัฐราชการโบราณ ที่ผลักความรับผิดชอบกันไปกันมา และมีงานธุรกรรมเวิ่นเว้อหลายขั้นตอน โดยไม่คำนึงถึงความเร่งด่วนของสถานการณ์ และประโยชน์ที่จะเกิดขึ้นกับประชาชน ทั้งที่หากสามารถเร่งรัดกระบวนการต่างๆได้ ก็มีความเป็นไปได้ที่ รพ.ธรรมศาสตร์ฯ จะนำเข้าวัคซีนโมเดอร์นา ได้ถึง 1.5 ล้านโดส ภายในวันที่ 31 ตุลาคม นี้” ทั้งนี้ วิโรจน์ ได้เปรียบเทียบกรณีของ รพ.ธรรมศาสตร์ฯ กับราชวิทยาลัยจุฬาภรณ์ฯว่า แม้ว่ารูปแบบในการนำเข้าวัคซีนจะแตกต่างกัน แต่ประชาชนสามารถสังเกตได้ถึงความกระตือรือร้นที่จะอำนวยความสะดวกของรัฐที่แตกต่างกัน สะท้อนว่า นอกจากรัฐราชการรวมศูนย์โบราณที่อุ้ยอ้ายคร่ำครึ ที่ทำให้ประชาชนประสบกับความทุกข์ยากอย่างแสนสาหัสแล้ว ‘ระบบอุปถัมภ์’ และ การ ‘เลือกปฏิบัติ’ ของภาครัฐ ก็น่าจะมีส่วนสำคัญ ที่ทำให้เกิดปัญหาความเหลื่อมล้ำ ซ้ำเติมความเดือดร้อนของประชาชนเข้าไปอีก “ผมจึงขอเรียกร้องให้รัฐบาลทบทวนกฎระเบียบต่างๆ ในการนำเข้าวัคซีนยาและเวชภัณฑ์ต่างๆ ที่จำเป็นต้องใช้ในสถานการณ์การแพร่ระบาดของโควิด-19 ให้มีประสิทธิภาพมากขึ้น โดยมุ่งเน้นไปที่การตรวจสอบคุณภาพ และการประกันคุณภาพต่อประชาชนเท่านั้น ต้องลดขั้นตอนทางธุรการและงานเอกสารลงให้เหลือน้อยที่สุด ทั้งกรณี รพ.ธรรมศาสตร์ฯ และกรณีอื่นๆ หลังจากนี้ เพื่อให้การสูญเสียชีวิตของประชาชน และความสูญเสียทางเศรษฐกิจลดลงกว่าที่เป็นอยู่นี้” วิโรจน์ ยังฝากไปถึง พลเอกประยุทธ์ จันทร์โอชา นายกรัฐมนตรี ว่า แม้ทุกประเทศในโลกเจอโควิดเหมือนกัน แต่ประเทศต่างๆ ได้รับผลกระทบที่แตกต่างกัน มีอัตราการตายต่อประชากรที่แตกต่างกัน และฟื้นตัวได้เร็วช้าต่างกัน ประเทศที่มีการเตรียมการได้ดีจะฟื้นตัวได้เร็วกว่า ประเทศที่มีความล้มเหลวในการเตรียมการ ก็จะได้รับผลกระทบที่หนักกว่า และการฟื้นตัวที่ช้ากว่าประเทศอื่นๆ ในโลก จะทำให้ประชาชนต้องมาแบกรับกับภาวะราคาสินค้าที่แพงขึ้นจากภาวะเงินเฟ้อที่เกิดจากการฟื้นตัวของเศรษฐกิจโลก ในขณะเดียวกันก็ยังต้องมัวพะวงกับสถานการณ์โรคระบาด ที่รัฐบาลยังไม่สามารถควบคุมได้อย่างเบ็ดเสร็จ สิ่งเหล่านี้จะทำให้ขีดความสามารถในการแข่งขันของประเทศถดถอย และทำให้เวลาชีวิตของประชาชนมีแต่ความสูญเปล่า ข่าวการเมืองเศรษฐกิจคุณภาพชีวิตโครงการรถไฟความเร็วสูงเชื่อม 3 สนามบินสุรเชษฐ์ ประวีณวงศ์วุฒิพรรคก้าวไกลวิโรจน์ ลักขณาอดิศรโมเดอร์นาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/zHMcQUyPt4w/95668,2021_10_29
ก.แรงงานเปิดทางปรับเพิ่มอัตราจ่ายเงินสงเคราะห์ หลังนายจ้างบริลเลียนท์ลอยแพคนงานกว่าครึ่งปีแล้ว,"Submitted on Fri, 2021-10-29 01:38คณะกรรมการกองทุนสงเคราะห์ลูกจ้างมีมติเห็นชอบในหลักการให้มีการแก้ไขปรับปรุงระเบียบปรับเพิ่มอัตราการจ่ายเงินสงเคราะห์ให้สูงขึ้น หลังนายจ้างบริลเลียนท์ฯ ลอยแพ 1.3 พันคนงานกว่าครึ่งปีแล้ว 28 ต.ค.2564 วันนี้ (28 ต.ค.64) เวลาประมาณ 9.30 น. เครือข่ายแรงงานเพื่อสิทธิประชาชน ถ่ายทอดสดผ่านเฟซบุ๊กเหตุการณ์ที่คนบริษัท บริลเลียนท์ อัลไลแอนซ์ ไทย โกลบอล จำกัด (เดิมชื่อโรงงานไทรอัมพ์) เดินทางมาที่ กระทรวงแรงงาน กรุงเทพฯ เพื่อติดตามความคืบหน้าการแก้ปัญหาของกระทรวงและรัฐบาล หลังคนงานกว่า 1,000 คน ถูกเลิกจ้างไม่เป็นธรรมตั้งแต่เดือนมี.ค.ที่ผ่านมา โดยไม่บอกกล่าวล่วงหน้า ซึ่งที่ผ่านมายื่นเรื่องและติดตามความคืบหน้ามาหลายครั้งแล้วนั้น เว็บไซต์กระทรวงแรงงานรายงานว่า เวลา 12.30 น. บุญชอบ สุทธมนัสวงษ์ ปลัดกระทรวงแรงงาน พบปะแกนนำกลุ่มเครือข่ายแรงงานเพื่อสิทธิประชาชน และพนักงาน บริลเลียนท์ อัลไลแอนซ์ ไทย โกลบอล จำกัด นำโดย เซีย จำปาทอง ประธานสหพันธ์อุตสาหกรรมสิ่งทอฯ ธนพร วิจันทร์ เครือข่ายแรงงานเพื่อสิทธิประชาชน จิตณวัชรี พะนัด ประธาน สหภาพแรงงานไทรอัมพ์ฯ รวมทั้งแกนนำสหภาพฯ และ พนง.บจก.บริลเลียนฯ คนอื่น ที่มาติดตามความคืบหน้าข้อเรียกร้อง 4 ข้อ ดังนี้ 1.ให้รัฐบาลดำเนินการช่วยเหลือนำเงิน 242,689,862.71 บาท มาจ่ายชดเชยในส่วนที่ลูกจ้าง 1,388 คน ที่ยังไม่ได้รับ 2.ดำเนินการติดตามนำตัวนายจ้างคนดังกล่าวมารับผิดชอบนำเงินในส่วนที่ต้องจ่ายชดเชยทั้งหมดมาคืนรัฐบาล 3.ดำเนินคดีอาญากับนายจ้างเพื่อเป็นตัวอย่างให้กับนายทุนต่างชาติรายอื่นๆ และ 4.หามาตรการป้องกันไม่ให้ต่างชาติมาลงทุน และเลิกจ้างหลบหนีกลับประเทศโดยไม่จ่ายเงินชดเชย ณ บริเวณโถงล่าง อาคารกระทรวงแรงงาน ทั้งนี้ ผลการประชุมคณะกรรมการกองทุนสงเคราะห์ลูกจ้างครั้งที่ 14/2564 วันที่ 28 ต.ค. 2564 คณะกรรมการมีมติเห็นชอบในหลักการให้มีการแก้ไขปรับปรุงระเบียบปรับเพิ่มอัตราการจ่ายเงินสงเคราะห์ให้สูงขึ้นจากเดิมโดยมอบ อนุกรรมการจัดประชุมศึกษาแนวทางและอัตราการเพิ่มที่เหมาะสมโดยวิเคราะห์ข้อมูลที่เกี่ยวข้องต้นเดือนพฤศจิกายนจะนำเสนอคณะกรรมการพิจารณาในการประชุมครั้งที่ 15 ภายในเดือนพฤศจิกายน 2564 และนำระเบียบที่แก้ไขดังกล่าวประกาศราชกิจจานุเบกษาเพื่อใช้บังคับโดยเร็วที่สุด ทั้งนี้การเลิกจ้างไม่บอกกล่าวล่วงหน้าของบริษัท บริลเลียนท์อัลไลแอนซ์ไทย โกลบอล จำกัด เกิดขึ้นเมื่อวันที่ 11 มี.ค.ที่ผ่านมา ทำให้ลูกจ้างจำนวน 1,388 คนตกงานทันที โดยไม่มีโอกาสทราบล่วงหน้า โดยไม่จ่ายเงินค่าชดเชย ค่าจ้างแทนการบอกกล่าวล่วงหน้า วันหยุดพักผ่อนประจำปีและเงินอื่นๆ ที่ลูกจ้างมีสิทธิ์ได้รับตามกฎหมาย เมื่อถูกนายจา้งปิดกิจการลูกจ้างได้ไปเขียนคำร้อง คร. 7 พนักงานตรวจแรงงานสำนักงานสวัสดิการและคุ้มครองแรงงาน จ.สมุทรปราการ ได้สอบสวนข้อเท็จจริงตลอดจนพยานหลักฐานเอกสารที่เกี่ยวข้องและออกคำสั่ง ที่ 119/2564 เรื่อง ค่าจ้าง ค่าล่วงเวลาในวันทำงาน ค่าจ้างแทนการบอกกล่าวล่วงหน้า ค่าชดเชย ค่าจ้างสำหรับวันหยุดพักผ่อนประจำปี โบนัสและเบี้ยขยันโดยให้นายจ้างบริษัท บริลเลียนท์ฯ จ่ายเงินต่างๆ ที่ลูกจ้างมีสิทธิ์ได้รับรวมเป็นเงินทั้งสิ้น 242,689,862.71 บาท พร้อมดอกเบี้ยในระหว่างเวลาผิดนัดร้อยละสิบห้าบาทต่อปีจนกว่าจะชำระเสร็จสิ้น ขณะนี้นายจ้างยังไม่ได้จ่ายเงินค่าจ้างแทนการบอกกล่าวล่วงหน้า ค่าชดเชย ค่าจ้างสำหรับวันหยุดพักผ่อนประจำปีโบนัสและเบี้ยขยันให้กับลูกจ้าง ข่าวแรงงานบริษัท บริลเลียนท์ อัลไลแอนซ์ ไทย โกลบอล จำกัดการเลิกจ้างไม่บอกกล่าวล่วงหน้าสหภาพแรงงานไทรอัมพ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/7fe8n_kisA4/95670,2021_10_29
สถานการณ์แรงงานประจำสัปดาห์ 22-28 ต.ค. 2564,"Submitted on Fri, 2021-10-29 02:42เห็นชอบในหลักการให้มีการแก้ไขปรับปรุงระเบียบเพิ่มอัตราการจ่ายเงินสงเคราะห์ให้สูงขึ้นจากเดิม 28 ต.ค. 2564 นายบุญชอบ สุทธมนัสวงษ์ ปลัดกระทรวงแรงงาน เปิดเผยถึงกรณีสหภาพแรงงานไทรอัมพ์อินเตอร์เนชั่นแนล แห่งประเทศไทย ซึ่งเป็นตัวแทนลูกจ้างบริษัท บริลเลียนท์ อัลไลแอนซ์ ไทย โกลบอล จำกัด จำนวน 50 คน เดินทางไปยังกระทรวงแรงงาน เพื่อติดตามผลการประชุมคณะกรรมการกองทุนสงเคราะห์ลูกจ้างในการช่วยเหลือลูกจ้าง บจก.บริลเลียนท์ฯ กรณีขอให้แก้ไขระเบียบกองทุนสงเคราะห์ลูกจ้าง ให้ขยายอัตราการจ่ายเงินกองทุน ว่า นายสุชาติ ชมกลิ่น รัฐมนตรีว่าการกระทรวงแรงงาน ได้มอบหมายให้ต้อนรับกลุ่มตัวแทนลูกจ้าง และชี้แจงทำความเข้าใจผลการพิจารณาให้ความช่วยเหลือ ซึ่งตนในฐานะประธานคณะกรรมการกองทุนสงเคราะห์ลูกจ้าง ได้จัดประชุมคณะกรรมการฯ ครั้งที่ 14/2564 “คณะกรรมการได้พิจารณาถึงหลักการและเหตุผล จึงมีมติเห็นชอบในหลักการให้มีการแก้ไขปรับปรุงระเบียบเพิ่มอัตราการจ่ายเงินสงเคราะห์ให้สูงขึ้นจากเดิม โดยมอบอนุกรรมการฯ จัดประชุมศึกษาแนวทางและอัตราการปรับเพิ่มที่เหมาะสม และวิเคราะห์ข้อมูลที่เกี่ยวข้องให้แล้วเสร็จในช่วงต้นเดือนพฤศจิกายน 2564 พร้อมนำเสนอคณะกรรมการฯ พิจารณาในการประชุม ครั้งที่ 15/2564 ภายในเดือนเดียวกัน ทั้งนี้ ได้พบกลุ่มตัวแทนลูกจ้างเพื่อชี้แจงมติคณะกรรมการให้รับทราบโดยจะเร่งดำเนินการแก้ไขระเบียบดังกล่าวและนำเสนอเพื่อประกาศในราชกิจจานุเบกษา ให้มีผลบังคับใช้โดยเร็วที่สุด ซึ่งกลุ่มตัวแทนลูกจ้างมีความพึงพอใจ โดย น.ส.ธนพร วิจันทร์ แกนนำได้กล่าวขอบคุณรัฐบาล กระทรวงแรงงาน คณะกรรมการกองทุนฯ ซึ่งเป็นผู้แทนจากสภาองค์การนายจ้าง สภาองค์การลูกจ้าง และเจ้าหน้าที่ รวมถึงผู้ที่เกี่ยวข้องที่ได้ทำงานช่วยเหลือลูกจ้าง บจก.บริลเลียนท์ฯ อย่างเต็มที่ และปรบมือขอบคุณและให้กำลังใจการทำงานในครั้งนี้” นายบุญชอบ กล่าว ด้าน นายนิยม สองแก้ว อธิบดีกรมสวัสดิการและคุ้มครองแรงงาน (กสร.) กล่าวว่า กระทรวงแรงงานได้ให้ความช่วยเหลือกรณีลูกจ้างบริษัท บริลเลียนท์ฯ ที่ถูกเลิกจ้างจำนวน 1,388 คน เมื่อวันที่ 11 มีนาคม 2564 เนื่องจากนายจ้างปิดกิจการและไม่ได้รับเงินชดเชย ซึ่งผลการดำเนินการให้ความช่วยเหลือนั้น ได้จ่ายเงินสงเคราะห์จากกองทุนสงเคราะห์ลูกจ้างให้แก่ลูกจ้างที่มีสิทธิได้รับจำนวน 1,231 คน เป็นเงินจำนวน 22,321,856 บาท และจ่ายเงินประกันการว่างงานแก่ลูกจ้าง เป็นเงินจำนวน 65,540,768 บาท หากมีการปรับแก้ระเบียบตามมติคณะกรรมการฯ ในวันนี้ นอกจากจะส่งผลให้ลูกจ้างของบริษัท บริลเลียนท์ฯ ได้รับเงินสงเคราะห์เพิ่มขึ้นจากเดิมแล้ว ลูกจ้างของบริษัทอื่นที่ได้รับความเดือดร้อนจากกรณีนายจ้างไม่จ่ายค่าชดเชยและเงินอื่นตามกฎหมายคุ้มครองแรงงานจะได้รับสิทธิเงินสงเคราะห์เพิ่มขึ้นด้วย ซึ่งกรมสวัสดิการและคุ้มครองแรงงานจะได้เร่งดำเนินการให้เป็นไปตามมติคณะกรรมการฯ และนโยบายของรัฐมนตรีว่าการกระทรวงแรงงาน ที่ให้ดูแล ช่วยเหลือลูกจ้างที่ได้รับความเดือดร้อนในทุกกลุ่มอาชีพโดยเร่งด่วนต่อไป ที่มา: มติชนออนไลน์, 28/10/2564 ผู้ว่าการการนิคมฯ สั่งตั้งชุดตรวจสอบเหตุถังเก็บสารแนฟทาระเบิดที่ระยอง จากเหตุการณ์ถังเก็บแนฟทา (วัตถุดิบ) TK 401C ความจุ 90,000 ลบ.ม. ซึ่งเป็นวัตถุดิบในโรงงานอุตสาหกรรม บริษัท มาบตาพุดแทงค์ เทอร์มินอล จำกัด ซึ่งตั้งอยู่บนถนนไอ -8 ต.มาบตาพุด อ.เมืองระยอง เกิดการระเบิดเมื่อเวลา 15.30 น.วานนี้ (26 ต.ค.) จนทำให้จนมีคนงานได้รับบาดเจ็บ 3 ราย และถูกนำตัวส่งโรงพยาบาลเฉลิมพระเกียรติมาบตาพุด เป็นที่เรียบร้อย โดยก่อนเกิดเหตุทราบว่า ได้มีคนงานบริษัทรับเหมา จำนวน 5 คน เข้าไปเก็บพวกเศษแนฟทาภายในถังเปล่าซึ่งอยู่ระหว่างการซ่อมบำรุงจนเกิดไฟลุกและมีเสียงดังคล้ายระเบิด ทำให้คนงานถูกไฟไหม้ตามร่างกายประมาณ 30-50% จำนวน 3 คน หลังเกิดเหตุศูนย์ EMCC สำนักงานนิคมอุตสาหกรรมมาบตาพุด อ.เมืองระยอง ได้รับแจ้งจากเจ้าหน้าที่สำนักงานท่าเรือนิคมอุตสาหกรรมมาบตาพุด ว่า ไม่พบสารเคมีจัดเก็บในถังที่เกิดการระเบิด ส่วนกลุ่มควันที่เกิดขึ้นไม่ก่อให้เกิดอันตรายต่อสุขภาพ ซึ่งบริษัท มาบตาพุดแทงค์ เทอร์มินอล สามารถควบคุมสถานการณ์ไว้ได้ตั้งแต่เวลา 16.00 น.ที่ผ่านมา แล้วฉีดน้ำหล่อเย็นถังเกิดเหตุ ขณะที่ศูนย์ EMCC ได้ทำการตรวจวัดคุณภาพอากาศบริเวณด้านหน้าบริษัทดังกล่าวในทันที โดยพบว่าคุณภาพอากาศอยู่ในเกณฑ์ปกติ ส่วนสาเหตุอยู่ระหว่างตรวจสอบนั้น 27 ต.ค. 2564 ผู้สื่อข่าวรายงานว่า ช่วงกลางดึกที่ผ่านมา เจ้าหน้าที่ชุดค้นหาได้พบร่างคนงานอีก 2 ราย เสียชีวิตติดอยู่ภายในถังที่เกิดการระเบิด และได้มีการนำศพออกจากที่เกิดเหตุแล้ว ขณะที่ผู้ว่าการการนิคมอุตสาหกรรมแห่งประเทศไทย (กนอ.) ได้มีคำสั่งด่วนให้จัดทีมงานเข้าตรวจสอบพื้นที่เกิดเหตุเพื่อหาสาเหตุการเกิดอุบัติเหตุที่แท้จริงแล้วเช่นกัน ที่มา: ผู้จัดการออนไลน์, 27/10/2564 ธปท.เผยเพิ่มเบี้ยยังชีพคนชราพ้นความยากจน 3,000 บาท ต้องเพิ่ม VAT เป็น 16.9% 25 ต.ค. 2564 ดร.นฎา วะสี หัวหน้ากลุ่มงานวิจัย สถาบันวิจัยเศรษฐกิจป๋วย อึ๊งภากรณ์ ธนาคารแห่งประเทศไทย (ธปท.) กล่าวบทความวิจัยในหัวข้อ “ระบบจัดการรายได้ผู้สูงอายุ : ควรปรับเปลี่ยนอย่างไรให้เพียงพอและยั่งยืน” ว่า ประเทศไทยกำลังเข้าสู่สังคมสูงวัยในอีก 20 ปีข้างหน้า สัดส่วนจาก 3% เป็น 26% ของประชากรทั้งหมด ทำให้หลายภาคส่วนมีความกังวลถึงความยากจนของครัวเรือนสูงอายุและความยั่งยืนทางการคลังของภาครัฐ แม้ในปัจจุบันประเทศไทยจะมีระบบรายได้ผู้สูงอายุที่จัดการโดยภาครัฐอยู่หลายระบบและสามารถครอบคลุมคนไทยแทบทั้งหมด เช่น เบี้ยยังชีพคนชรา กองทุนประกันสังคม กองทุนสำรองเลี้ยงชีพ บัตรสวัสดิการแห่งรัฐ และกองทุนการออมแห่งชาติ (กอช.) เป็นต้น ซึ่งระบบเหล่านี้ล้วนใช้งบประมาณของรัฐทั้งสิ้น อย่างไรก็ดี จากการศึกษาจะพบว่าในอนาคตค่าใช้จ่ายเบี้ยยังชีพของภาครัฐมีแนวโน้มปรับเพิ่มสูงขึ้นในสังคมไทยสูงวัย ทั้งจากจำนวนคนสูงวัยที่มีมากขึ้น และอัตราเงินเฟ้อที่เพิ่มขึ้น ซึ่งภายใต้สมมุติฐานหากเบี้ยยังชีพจะต้องถูกปรับตามอัตราเงินเฟ้อ เพื่อคงบทบาทของระบบ ภาครัฐจำเป็นจะต้องปรับเพิ่มภาษีมูลค่าเพิ่ม (VAT) จากระดับ 7% มาอยู่ที่ 9% ภายใต้เบี้ยยังชีพ 600 บาทต่อคนต่อเดือน ขณะเดียวกัน ภายใต้สมมุติฐานในระยะยาว หากภาครัฐต้องการลดความยากจนจำเป็นต้องปรับเพิ่มเบี้ยยังชีพตามอัตราเงินเฟ้อและเส้นระดับความยากจนที่ 3,000 บาทต่อคนต่อเดือน เพื่อไม่ให้ระบบลดบทบาทจนเลือนหายไปในที่สุด โดยรักษาสัดส่วนหนี้สาธารณะไว้ที่ระดับ 60% ซึ่งจะสร้างภาระผูกพันระยะยาว ภาครัฐจำเป็นต้องเพิ่ม VAT มากกว่า 2 เท่า หรือเฉลี่ยอยู่ที่ 16.9% นอกจากนี้ กองทุนชราภาพของประกันสังคม มาตรา 33 หากไม่มีการปรับเปลี่ยนระบบไม่มีความยั่งยืน เนื่องจากเวลาผ่านไปจะเห็นสัดส่วนคนส่งทบน้อยลง และคนขอรับบำนาญเพิ่มขึ้น ส่งผลให้เงินกองทุนทยอยหมดลง ส่วนหนึ่งมาจากเริ่มต้นการจัดตั้งประกันสังคมมีความตั้งใจว่าจะเก็บเงินสมทบในอัตราที่ต่ำ และทยอยปรับเพิ่มขึ้น แต่ยังไม่สามารถปรับเพิ่มขึ้นได้ ซึ่งจะทำให้กองทุนหายไปจากระบบภายใน 30 ปีข้างหน้า ดังนั้น ภายใต้สมมุติฐานหากกองทุนไม่สามารถปรับค่าต่าง ๆ เป็นมูลค่าจริง เพื่อคงบทบาทของระบบ เมื่อเงินกองทุนหมดลง ภาครัฐจะมีทางเลือกหลัก 2 ทาง คือ 1.กรณีลดสิทธิประโยชน์ 1 ใน 3 หรือปรับสิทธิประโยชน์ลดลงเหลือ 30% ซึ่งจะกระทบกับคนวัยเกษียณหรือวัยใกล้เกษียณ และ 2.กรณีการขึ้นอัตราเงินสมทบ โดยอาจจะต้องปรับขึ้นไปสูงถึง 20% ของเงินเดือน ซึ่งจะกระทบคนวัยทำงานในปัจจุบันและอนาคต “จากการศึกษาพบว่าหลายระบบยังคงมีปัญหา ทั้งในเรื่องความไม่เพียงพอ และความไม่ยั่งยืนทางการคลัง เนื่องจากในทุกระบบต่างคนต่างคิด หากมีแพลตฟอร์มที่สามารถคุยร่วมกันได้ โดยปัจจุบันรัฐเริ่มมีร่างคณะกรรมการบำเหน็จบำนาญแห่งชาติ จะเป็นการแก้ปัญหาแบบบูรณาการ และมองประชากรเป็นตัวตั้งแทนที่การมองตัวกองทุนเป็นตั้งแทน โดยอาจจะมีการประสานงานให้เกิดบำนาญพื้นฐาน และรัฐรับผิดชอบส่วนหนึ่ง และเจ้าตัวออกส่วนหนึ่ง และหากรัฐปรับขึ้นเบี้ยยังชีพเท่าระดับเส้นความยากจนสำหรับผู้สูงอายุทุกคน โดยเลือกใช้การเพิ่มภาษีมูลค่าเพิ่มเพื่อมาจัดสรรงบประมาณส่วนนี้ ผลจากราคาสินค้าที่แพงขึ้นก็จะกลับมากระทบต่อผู้บริโภคอีกต่อหนึ่ง ส่งผลให้นโยบายนี้ไม่ได้ลดความยากจนมากเท่าที่ตั้งใจไว้” ที่มา: ประชาชาติธุรกิจ, 25/10/2564 พนง.ขนส่งชื่อดังกว่า 50 คน ถูกลอยแพ บริษัทบีบค่าจ้างลง-เลิกจ้างกะทันหัน โดยไม่มีเหตุผล 25 ต.ค. 2564 พนักงานขนส่งบริษัทแห่งหนึ่ง ย่านลำลูกกา ปทุมธานีกว่า 50 คน ได้เดินไปที่สำนักงานสวัสดิการและคุ้มครองแรงงาน ซอยวัดเสด็จ ถนนรังสิต-ปทุมธานี ตำบลสวนพริกไทย อำเภอเมือง จังหวัดปทุมธานี เพื่อยื่นหนังสื่อต่อนายศักดิ์ศิลป์ ตุลาธร สวัสดิการคุ้มครองแรงงานจังหวัดปทุมธานี หลังโดนประกาศเลิกจ้างโดยไม่มีเหตุผลหรือมีการบอกเลิกจ้างล่วงหน้า กว่า 18 คน นายธีรศักดิ์ อายุ 28 ปี ตัวแทนนักงาน กล่าวว่า ผู้บริหารของบริษัทฯ เข้ามามาหว่านล้อมบอกให้ไปทำงาน มีผลกำไรดีค่าตอบแทนสูง แต่พอผ่านไป 1-2 เดือน ก็เริ่มลอยแพพนักงานโดยการบีบค่าจ้างลง ซึ่งเขาก็รู้อยู่แล้วว่าพัสดุในแต่ละวันบางสายของเยอะ บางสายของน้อย สายที่ของเยอะก็สามารถอยู่ได้ แต่สำหรับคนที่อยู่สายของน้อยเขาอยู่ไม่ได้ ดีไม่ดีพ้นสภาพพนักงานอีก เราก็เลยมาเรียกร้อง เพื่อบอกเขาว่าสิ่งที่เราโดนไม่เป็นธรรม ไหนจะปรับราคาลงและเลิกจ้างแบบกะทันหัน โดยแจ้งผ่านทางไลน์ตอน 5 ทุ่ม หรือไม่ก็ไปติดกระดาษหน้าคลังว่าท่านพ้นสภาพพนักงานแล้ว ส่วนสาเหตุที่เลิกจ้างก็ไม่ยอมแจ้ง บอกรวม ๆ ว่าแค่ขาดงานจนทำให้บริษัทเสียหาย ซึ่งมันก็ไม่จริง พวกตนทำงานทุกวันมีหลักฐานการเข้างาน พวกตนไม่เคยละทิ้งหน้าที่ มีแต่ทางบริษัททั้งนั้นที่ไม่ยอมเปิดคลังให้พวกเราเข้าไปทำงาน โดยบีบพวกตนออกและหาข้ออ้างว่าพวกตนขาดงาน แต่เขาพลาดเพราะเรามีหลักฐานการเข้างาน ซึ่งบริเวณหน้าคลังก็มีกล้องวงจรปิด และหน้าป้อมยามก็มีเช่นกัน เป็นหลักฐานว่าพวกเราไปเข้างานทุกครั้งและลูกค้าเองก็เจอพวกเราทุกวัน แล้วทางกรมแรงงานเราก็มาเดินเรื่องตามที่ตนพูดมาเมื่อกี้ ทางเจ้าหน้าที่ก็ได้รับทราบแล้วกำลังตรวจสอบทางบริษัทฯอยู่ แล้วเอาข้อมูลมาเปรียบเทียบกัน เพราะเรามีหลักฐานทุกอย่าง ตนไม่ได้อยากจะเรียกร้องอะไร ขอสวัสดิการค่าจ้างเท่าเดิมหรือตามกฎหมายที่กำหนดไว้ ที่มา: ข่าวสด, 26/10/2564 เครือข่ายลูกจ้างพนักงาน สธ.ร้องขอความเป็นธรรมไม่ได้บรรจุเป็น ขรก. 25 ต.ค. 2564 ที่สำนักงานสนับสนุนบริการสุขภาพ เขต 2 จ.พิษณุโลกน.ส.วิภาวดี เครือไชย อายุ 32 ปี และ นางณัฐศิริ ฉายพุดซา อายุ 33 ปี พร้อมตัวแทนสมาชิกเครือข่ายลูกจ้าง/พนักงานราชการ เจ้าพนักงานสาธารณสุขวุฒิปริญญาตรี (จ้างต่ำกว่าวุฒิ) 3 จังหวัด ประกอบด้วย สุโขทัย, เพชรบูรณ์ และตาก ได้รวมตัวยื่นหนังสือถึง นพ.ภาณุมาศ ญาณเวทย์สกุล ผู้ตรวจราชการกระทรวงสาธารณสุข เขตสุขภาพที่ 2 เรื่อง ขอให้ติดตามและขอความเป็นธรรม กรณีการบรรจุข้าราชการกลุ่มตกหล่น (กลุ่มเจ้าพนักงานสาธารณสุขวุฒิปริญญาตรี) สำหรับบุคลากรกระทรวงสาธารณสุข รองรับภาวะฉุกเฉินในสถานการณ์ระบาดของโรคโควิด 19 น.ส.วิภาวดี เครือไชยเปิดเผยว่า ถึงปัจจุบันพวกตนยังไม่ได้รับการบรรจุเข้ารับราชการในการบรรจุข้าราชการสาธารณสุข 24 สายงาน ปี 2563 (กลุ่มตกหล่น) ตามมติคณะรัฐมนตรี ที่ให้กระทรวงสาธารณสุขคัดเลือกลูกจ้างในสังกัดกระทรวงสาธารณสุขเข้ารับราชการเป็นกรณีพิเศษ ซึ่งสมาชิกของเครือข่ายทุกคนเป็นหนึ่งในผู้ปฏิบัติงานนั้นและพวกตนทุกคนได้ถูกสำนักงานสาธารณสุขจังหวัด สำรวจว่าเป็นผู้มีคุณสมบัติในการบรรจุเข้ารับราชการ โดยมีเลขตำแหน่งในระบบข้อมูลบุคลากรรายบุคคล (HROPS) เป็น 1 ใน 24 สายงานที่จะได้รับการบรรจุในครั้งนี้ นับว่าเป็นข่าวดีที่ทางสมาชิกเครือข่ายฯ ทุกคนดีใจ และมีความหวังอย่างยิ่งที่จะได้เข้ารับราชการเพื่อตอบแทนคุณแผ่นดิน และเป็นความภาคภูมิใจไปถึงครอบครัว ทั้งนี้ แต่เมื่อมีการบรรจุตามมติคณะรัฐมนตรี กระทรวงสาธารณสุขดำเนินการบรรจุเป็น 3 ระยะเรียบร้อยแล้ว และมีแผนการดำเนินการคัดเลือกเพื่อบรรจุบุคลากรในสังกัด วันที่ 2 เม.ย. 2564 ปรากฏว่า ตำแหน่งเจ้าพนักงานสาธารณสุข (พนักงานกระทรวงสาธารณสุข/พนักงานราชการ) ที่มีวุฒิปริญญาตรี สาธารณสุขศาสตรบัณฑิต (ส.บ.) สาขาสาธารณสุขศาสตร์ และสายวิทยาศาสตร์สุขภาพ เช่น วิทยาศาสตร์บัณฑิต (วท.บ.) สาขา สาธารณสุขชุมชน และสาขาที่เกี่ยวข้องอื่น ๆ กลับยังไม่ได้รับการบรรจุตามมติคณะรัฐมนตรีดังกล่าว แม้จะมีเลขตำแหน่งในฐานระบบครบถ้วน โดยผู้มีอำนาจในการบรรจุแต่งตั้ง (ก.พ.) ได้ให้เหตุผลว่า เจ้าพนักงานสาธารณสุข (พนักงานกระทรวงสาธารณสุข/พนักงานราชการ) ที่มีวุฒิปริญญาตรี ดังกล่าวเป็นวุฒิที่ไม่ตรงตามตำแหน่ง ""ยอมรับว่าเสียขวัญและกำลังใจ ท้อแท้ สิ้นหวังในการปฏิบัติงานเป็นอย่างยิ่ง รู้สึกว่าถูกเลือกปฏิบัติอย่างไม่เป็นธรรม บางรายมีสภาวะซึมเศร้า ไม่ได้รับการเหลียวแลจากผู้มีส่วนเกี่ยวข้องในการบรรจุเข้ารับราชการตามมติ ครม.ในครั้งนี้ ถึงแม้ว่าพวกเราจะได้ทุ่มเทในการทำงานเพื่อเฝ้าระวัง ป้องกัน ควบคุมโรคโควิด-19 อย่างเต็มที่มากเพียงใดก็ตาม ทางกลุ่มเครือข่ายลูกจ้าง/พนักงานราชการ เจ้าพนักงานสาธารณสุขวุฒิปริญญาตรี (จ้างต่ำกว่าวุฒิ) ได้ติดตามเรื่องการบรรจุมาโดยตลอด อีกทั้งได้ยื่นหนังสือร้องเรียนโดยตรงให้กับ นายอนุทิน ชาญวีรกูล รองนายกรัฐมนตรีและรมว.สาธารณสุข เพื่อขอความเป็นธรรมและติดตามความคืบหน้า เมื่อวันที่ 20 มี.ค.2563 ไปแล้วก็ตาม แต่ ล่าสุดเมื่อวันที่ 18 ต.ค.ตัวแทนกลุ่ม 3 ราย ได้เข้าไปติดตามความคืบหน้าที่กระทรวงสาธารณสุข ได้ปรึกษาหารือกับงานฝ่ายบุคคล และคำตอบที่ได้คือ การบรรจุในปี 2563 ได้สิ้นสุดลงแล้ว สำนักงานข้าราชการพลเรือนตอบหนังสือกลับมา กลุ่มของพวกเราไม่สามารถบรรจุได้ การบรรจุทั้ง 3 ระยะ จึงสิ้นสุดลง และจะมีการขอบรรจุระลอกใหม่ในปีงบประมาณ 2565 นี้ กำลังดำเนินการสำรวจข้อมูลเพื่อขอมติ ครม.ต่อไป""น.ส.วิภาวดีกล่าว อย่างไรก็ตาม พวกตนจึงมายื่นหนังสือเพื่อขอให้ผู้ตรวจราชการกระทรวง เขตสุขภาพช่วยเหลือ โดยขอความเป็นธรรมและติดตามความคืบหน้าการเปลี่ยนแปลงการจ้างให้ตำแหน่งตรงกับวุฒิปริญญาตรี หรือสายงานให้ตรงกับวุฒิ, การเปลี่ยนแปลงสายงานให้ตรงกับวุฒิปริญญาตรี ขอให้ดำเนินการเริ่มสัญญาจ้าง วันที่ 1 ต.ค. 2564 เพื่อสอดคล้องกับการจ้างงานในปีงบประมาณ 2565 ให้ทันกับเวลาที่จะมีการบรรจุรอบใหม่ และขอความเป็นธรรมบรรจุข้าราชการ เพื่อสร้างขวัญและกำลังใจให้กับกลุ่มตกหล่นจากการบรรจุเป็นกรณีพิเศษ ปี 2563 ให้ได้บรรจุระยะแรกของการบรรจุรอบใหม่ในปี 2565 เพราะเกรงว่า จะไม่ได้รับการบรรจุอีก ที่มา: โพสต์ทูเดย์, 25/10/2564 'ก้าวไกล' ฟังปัญหา 'ไรเดอร์' ชุมพร เผยมีช่องโหว่สัญญาจ้าง วรรณวิภา ไม้สน ส.ส.บัญชีรายชื่อสัดส่วนแรงงาน และ รังสิมันต์ โรม ส.ส.บัญชีรายชื่อและรองเลขาธิการพรรคก้าวไกล ลงพื้นที่รับฟังปัญหา กลุ่มผู้ประกอบอาชีพพนักงานส่งอาหาร(ไรเดอร์)ในจังหวัดชุมพร มีจำนวนเกือบ 500 คน รวมทุกแพลตฟอร์ม ส่วนใหญ่ อายุ 20-35 ปี จากการพูดคุยพบว่าปัญหาของผู้ประกอบอาชีพไรเดอร์ คือสัญญาการทำงานหรือรูปแบบการจ้าง แบบฟรีแลนซ์หรือพาร์ทเนอร์ ทำให้ไรเดอร์ไม่ได้มีสถานะเป็นพนักงานของแพลตฟอร์ม ไม่ได้รับการคุ้มครองตามกฎหมายแรงงาน นอกจากนั้นยังประสบปัญหาค่ารอบในการทำงาน และการเข้ากะงานที่มีเกณฑ์ขั้นต่ำ ค่าส่วนแบ่ง(GP)ที่มีอัตราสูง ในกรณีชุมพรคือคนที่ดูแลแพลตฟอร์มบางแพลตฟอร์ม มีมาตรการที่ทำให้ไรเดอร์ประสบปัญหาในการทำงาน อาทิเช่น ประเด็นวัคซีนโควิด-19 ซึ่งมีการแจ้งกึ่งบังคับจากทางแพลตฟอร์มว่าหน่วยงานรัฐในพื้นที่ขอความร่วมมือให้ไรเดอร์ฉีดวัคซีน แต่ถ้าใครไม่ฉีด จะไม่ให้รับงาน ซึ่งไรเดอร์บางคนไม่สมัครใจฉีดเนื่องจากไม่สามารถเลือกยี่ห้อวัคซีนได้ วรรณวิภา กล่าวว่า ไรเดอร์เป็นอาชีพที่ทำให้ผู้บริโภคสั่งอาหารมาทานอย่างสะดวกสบาย แต่ผู้บริโภคไม่เคยรู้เลยว่าต้องเจอกับปัญหาอะไรบ้าง ตนเห็นว่ารัฐบาลต้องเข้ามาหาทางออกในปัญหาระหว่างไรเดอร์กับผู้ประกอบการแพลตฟอร์ม ทั้งในประเด็นสิทธิแรงงาน สัญญาจ้าง รวมทั้งความปลอดภัยในการทำงาน เป็นต้น เนื่องจากปัญหานี้ เป็นปัญหาที่ได้รับการร้องเรียนจากหลายจังหวัด “อย่างน้อยต้องมีการสร้างมาตรฐานขั้นต่ำ หรือมาตรฐานใหม่ในรูปแบบการทำงานของไรเดอร์ เพราะว่าเป็นเรื่องใหม่ ที่ระบบการจ้างงานเปลี่ยนรูปแบบไปตามพัฒนาการของเทคโนโลยี แต่ไรเดอร์ก็เป็นอาชีพผู้ใช้แรงในการทำงานอาชีพหนึ่ง ซึ่งสิทธิแรงงานเป็นสิทธิควรจะต้องได้รับการคุ้มครอง ในระยะสั้นจะนำเรื่องนี้ไปหารือในกรรมาธิการที่เกี่ยวข้อง ส่วนในระยะยาว หนึ่งในนโยบายด้านแรงงาน 100 วันแรกถ้าพรรคก้าวไกลเป็นรัฐบาลเราจะผลักดันให้มีการลงนามในอนุสัญญา ILO 87,98 ว่าด้วยสิทธิ ในการรวมตัวและการเจรจาต่อรองของผู้ใช้แรงงาน” วรรณวิภา กล่าว ขณะที่ รังสิมันต์ กล่าวว่า สำหรับธุรกิจแพลตฟอร์มส่งอาหาร ไรเดอร์คือส่วนสำคัญที่สุดในธุรกิจนี้ จะเรียกเขาว่าพาร์ทเนอร์หรืออะไรก็ตาม แพลตฟอร์มจำเป็นต้องดูแลพวกเขา ถ้าไม่มีไรเดอร์ แพลตฟอร์มแบบนี้ก็ดำเนินกิจการหรือทำธุรกิจไม่ได้ พี่น้องกลุ่มอาชีพนี้ควรได้รับความเป็นธรรมและการคุ้มครองในการทำงานไม่แตกต่างจากอาชีพอื่น ในขณะที่แพลตฟอร์มสามารถทำกำไรจากธุรกิจได้มหาศาลจนเกิดแพลตฟอร์มมากมายมาแย่งชิงส่วนแบ่งรายได้ตลาดนี้ กำไรเหล่านี้ส่วนหนึ่งมาจากการตัดต้นทุนในการดูแลรับผิดชอบแรงงานออกไป ขณะที่หากใช้คำว่าเป็นพาร์ทเนอร์เพื่อเลี่ยงความรับผิดชอบตามกฎหมายแรงงาน พาร์ทเนอร์ก็ต้องสามารถมีอำนาจต่อรองได้อย่างทัดเทียมกันเพื่อแบ่งปันผลกำไรจากการทำธุรกิจร่วมกันอย่างเป็นธรรม แต่ที่ผ่านมาเรายังไม่มีกฎหมายหรือมาตรการที่ส่งเสริมดูแลตรงนี้ อย่างไรก็ตาม ยอมรับว่าเรื่องนี้เป็นเรื่องใหม่ มีหลายภาคส่วนที่เกี่ยวข้องจึงจำเป็นต้องมีการหารือแนวทางการแก้ปัญหาร่วมกัน ไม่ว่าจะเป็นมุมมองของแพลตฟอร์ม ไรเดอร์ กฎหมาย ผลการศึกษาต่างๆของนักวิชาการ จะต้องนำปัญหาเหล่านี้มาคุยกัน โดยพรรคก้าวไกลรับปากว่าจะเป็นหัวเรี่ยวหัวแรงในเรื่องนี้เพื่อให้การแก้ปัญลุล่วงได้ทั้งในระยะสั้น และระยะยาวต่อไป ที่มา: มติชนออนไลน์, 24/10/2564 นายกสมาคมประมงปัตตานีวอนรัฐบาลเร่งช่วยอุตสาหกรรมประมงกระทบอย่างสาหัส 24 ต.ค. 2564 สถานการณ์อุตสาหกรรมชาวประมงทั่วประเทศยังคงประสบปัญหาอย่างสาหัสจากปัญหาการแก้ไขปัญหาการทำประมงผิดกฎหมายขาดการรายงาน และไร้การควบคุม (ไอยูยู) ของสหภาพยุโรปแลกกับการยกเลิกแบนสินค้าประมงไทย ได้กลายเป็นปัญหาเรื้อรังมายาวนานถึง 5 ปี สมาคมประมงได้เข้ายื่นหนังสือถึงรัฐบาลต่อนายกรัฐมนตรีนับเป็นสิบๆ ครั้ง ทั้งมีการประท้วงบ่อยครั้ง ล่าสุด พยายามดำเนินการอย่างต่อเนื่อง เรียกร้องหน่วยงานที่เกี่ยวข้องเข้าช่วยเหลือเร่งด่วน และเสนอแนวทางลดผลกระทบจากชาวประมงหลายรายที่ต้องเลิกกิจการให้สามารถพยุงตัวต่อไปได้ นางอันน์เกตุ ลีลาไพบูลย์ นายกสมาคมประมงจังหวัดปัตตานี เปิดเผยว่า สถานการณ์ ปัญหาของเศรษฐกิจการประมง ตั้งแต่กฎหมายไอยูยูเข้ามาบังคับใช้ตั้งแต่ปี 2558 เป็นต้นมา ทำให้สถานการณ์ประมงซบเซามาหลายปีแล้ว มาถึงปี 2564 นี้ทุกอย่างเงียบลงอย่างมาก ต้องบอกว่าอาชีพที่ต่อเนื่องกับการทำประมงมีไม่น้อยกว่า 7 กลุ่มอาชีพ ตั้งแต่คนคัดปลา คนเรือ ตลาด แรงงาน อื่นๆ จึงทำให้บางรายต้องออกไปหาอาชีพอื่นๆ เพื่อเอาตัวรอดก่อน ทำให้ขาดแคลนแรงงาน เศรษฐกิจการประมงจึงรายได้ลดลง ซึ่งในจังหวัดปัตตานีที่ขึ้นกับการประมงเป็นหลักจึงเงียบเหงาตามไปด้วย ทั้งนี้ รัฐบาลก็พยายามช่วยเหลือเยียวยา ช่วยรับซื้อนอกระบบบ้าง เพียงแต่ปริมาณการซื้อขายยังไม่เพียงพอกับจำนวนของชาวประมงทั้ง 22 จังหวัดทั่วประเทศ และสำหรับในปัตตานีเองนั้นเดือดร้อนมากแล้ว ได้ทำเรื่องร้องเรียนขอไป หลังจากประสบปัญหาอย่างหนักจนผู้ประกอบการบางรายแทบจะอยู่ในพื้นที่ไม่ได้ ต้องเปลี่ยนอาชีพ ได้ขอให้ทางรัฐบาลช่วยรับซื้อเรือประมงไป โดยคณะพัฒนาท้องถิ่นชายแดนภาคใต้ (คพต.) ได้มีความเห็นแล้วว่าจะช่วยรับซื้อ จำนวน 224 ล้านบาท ต้องดูว่ามติจะผ่านในวันที่ 28 นี้ เราคาดหวังว่าจะมีผู้ใหญ่ของรัฐบาลช่วยเหลือเราเพื่อได้ประทังชีวิตกันต่อไป ซึ่งเรือเป็นทรัพย์สินที่พอจะนำเป็นต้นทุนไปประกอบอาชีพอื่นได้ เอาไปหมุนเวียนทำทุนและค่าใช้จ่ายอื่นๆ ปัจจุบันนี้ถ้าถามว่าการประมงลดลงแค่ไหนอย่างไร คือสำหรับจังหวัดปัตตานี จากที่เรือประมงมีจำนวนกว่า 1,100 ลำ ขณะนี้เรามีเรือพาณิชย์ที่เดินเรือแจ้งเรือผ่านด่านเข้า-ออกอยู่ที่ 300 กว่าลำเท่านั้น ก็ลดลงถึง 70% เลยทีเดียว ซึ่งที่เหลือที่กำลังทำงานอยู่ 30% นี้กำลังรออยู่ว่าจะมีแรงงานมาเพิ่มเติมเข้ามาอีกหรือไม่ ถ้าเพิ่มอีกสัก 40 กว่าเปอร์เซ็นต์ ก็จะดีกว่านี้ แต่ถ้ายังอยู่สภาพนี้แนวโน้มการประกอบอาชีพประมงอาจจะลดลงไปอีกจนเหลือ 20% ก็ได้ ถ้ามีการรับซื้อจากรัฐบาลจริงก็จะมีทุนมาใช้หรือซ่อมแซมเรือบางส่วนที่นำกลับมาใช้ได้ ที่ยังขาด เอามาหมุนเวียนได้ สำหรับตัวเลขรายได้ที่ขาดหายไป 26,000 กว่าล้านต่อปี มาจากอาชีพที่เกี่ยวข้องกันเป็นทอดๆ ไป ตั้งแต่ไต้ก๋งเรือ คนเรือแรงงาน ภาคอื่นๆ ด้วย เราเป็นภาคอุตสาหกรรมเกษตรประมง ต้นน้ำ ก็ทำให้กระทบต่อๆ กันกับผู้เกี่ยวข้องทั้งพ่อค้าแม่ค้า โรงงาน และอื่นๆ รายได้หายกันไปหมด ต่อเรื่อง พ.ร.ก.58 และแก้ไขเพิ่มเติมปี’60 ที่อยากให้ทางรัฐบาลเร่งแก้ไขด่วน ได้ร่างหนังสือเพิ่มเติมขึ้นไป เป็นความเห็นชาวอุตสาหกรรมประมงทั้งประเทศ ยื่นหนังสือถึงนายชวน หลีกภัย ประธานสภา ในการแก้ไข อยากให้ผ่าน ครม.ไปได้ คือแก้ไขเร่งด่วนใน 4 มาตรา ซึ่งในนี้เป็นความผิดที่เล็กน้อย ไม่ได้ออกนอกประเทศ ไม่ใช่ความผิดร้ายแรงมาก หากเปรียบเทียบกับค่าปรับ การลงโทษหนัก ซึ่งอาจทำให้สิ้นอาชีพ หรือล่มจมไปเลยทีเดียว ที่ขอให้แก้ไข ได้แก่ มาตรา 39, 81, 114, และมาตรา 169 เรื่องนี้เป็นเรื่องที่สำคัญมาก ระหว่างนี้ไม่ทราบว่าอยู่ในขั้นตอนไหน เห็นว่ายังเงียบอยู่ อยากให้เร่งพิจารณา อีกประเด็นหนึ่งที่สำคัญก็คือเรื่องแรงงาน เพราะว่าเราอยู่จังหวัดชายแดนล่างสุด แรงงานจึงขาดแคลนตลอด ค่อนข้างหายาก จึงอยากให้รัฐช่วยเปิดโอกาสให้รับแรงงานต่างด้าวประเทศอื่นอีกด้วยนอกจาก 3 ชาติ พม่า, ลาว, เขมรแล้ว ได้เวียดนาม หรือบังกลาเทศ และทำเอกสารประกอบการทำทะเบียนแรงงานครบทุกอย่าง เปิดความสะดวกในการรับแรงงานด้วย เพราะการรับแรงงานประมงนี้เป็นเรื่องเฉพาะทาง อยากให้เปิดเป็น 3 ช่วงเพื่อให้ทันกับการดำเนินการที่ต้องใช้เวลา หากไม่ทันจะได้เลื่อนรอบต่อไปให้ทัน ไม่รวมปัญหาอื่นอีก เช่น แรงงานคนไทยฝีมือลดลงเพราะเรือน้อยงานน้อย ย้ายถิ่น ไปทำงานที่อื่น เพราะอาชีพนี้รัฐบาลไม่สนับสนุน บางคนหันไปทำเรือเล็กเพราะเบื่อกฎหมาย สถานการณ์ยิ่งทำให้ทะเลชายฝั่งเต็มไปด้วยเรือ และขยายพื้นที่ออกไปจนเกิดการกระทบกระทั่งกับเรือพาณิชย์ที่รัฐบาลกำหนดกรอบมากมาย เรื่องนี้ราชการ รัฐบาลไม่เคยกล้าพูดถึง สงสารทั้งเรือเล็ก เรือกลาง เรือใหญ่ เพราะการจัดการของภาครัฐไม่ได้จัดการบูรณาการอย่างมีส่วนร่วม นี่แหละปัญหาจึงแก้ไม่ได้จนถึงวันนี้ และยังผูกปมไปเรื่อยๆ จากประมงไทยที่เป็นผู้นำด้านประมงโลกบัดนี้กลับกลายเป็นเพียงอดีตไปแล้ว น่าเศร้าจริงๆ อีกเรื่องถ้าเป็นไปได้อาจให้พื้นที่ทำกิน สามารถเข้าไปทำงาน รองรับ มีงานอย่างอื่นให้เขาได้ทำได้ เรื่องที่ฝากกับท่านจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ที่ลงมาพบกับสมาคมชาวประมงเมื่อสัปดาหที่ผ่านมานี้ เราได้ฝากเรื่องให้แก้ไขเร่งด่วน ได้ประชุมคุยกัน 3 เรื่อง ได้แก่ เรื่องรับซื้อเรือล็อตแรก 101 ลำ ซึ่งเรื่องนี้อยู่ที่ ศอ.บต.เป็นผู้ดำเนินการ ซึ่งไม่แน่ใจว่ามีติดขัดตรงไหนไม่สะดวก มีปัญหา ส่วนต่อมาคือในเรื่องการแก้กฎหมายก็ขอให้ท่านได้ให้ ส.ส.ในพรรคช่วยกันผลักดันกฎหมายให้ผ่านไปโดยเร็วยิ่งขึ้น และเรื่องสุดท้ายคือขอที่ดินทำกิน ในการแก้กฎหมายบางอย่างเราอยากให้ดูแลในบทลงโทษให้เหมาะสมกับความผิด เราคาดหวังเป็นอย่างมากต่อการแก้ไขปัญหาครั้งนี้ เนื่องด้วยอุตสาหกรรมการประมงเป็นองค์กรที่สร้างรายได้ให้กับประเทศ เป็นรายได้หลักภาคหนึ่งด้วย ถือเป็นภาคเดียวกับการเกษตรด้วย และเป็นอาชีพที่รับความเสี่ยงด้วยตัวเองอยู่แล้ว ซึ่งเราไม่เคยขอการประกันรายได้ ไม่ได้ขอที่มากเกินไป ไม่ทำผิดกฎหมาย เราพร้อมที่จะทำตามกฎหมายตามที่องค์กรประมงดูแลกันอยู่แล้ว จึงขอให้เร่งแก้ไขปัญหาทั้งหมดอย่างเร่งด่วน เพื่อให้พวกเราชาวอุตสาหกรรมประมงได้อยู่รอดกันต่อไป สมาคมการประมงปัตตานีหวังเพียงว่าวันนี้จะมีผู้นำที่เข้ามาแก้ไขปัญหาด้านอาชีพอุตสาหกรรมประมงให้มีศักยภาพเพียงพอที่จะฟื้นเศรษฐกิจ สร้างงาน สร้างอาชีพ สร้างรายได้ คนมากมายกล้าที่จะเปลี่ยน เพื่อเปลี่ยนแปลงให้อาชีพประมงกลับมามีศักดิ์มีศรีดั่งเช่นแต่ก่อน ที่มา: มติชนออนไลน์, 24/10/2564 สั่งช่วยแรงงานตกตึกเสียชีวิตในไต้หวัน พร้อมเร่งส่งศพกลับไทยโดยเร็ว นายสุชาติ ชมกลิ่น รัฐมนตรีว่าการกระทรวงแรงงาน กล่าวแสดงความเสียใจถึงกรณีที่แรงงานไทยพลัดตกจากตึกเสียชีวิตในเมืองเกาสง ไต้หวัน ว่า ตามที่ได้รับรายงานจากนางสาวจุฑารัตน์ สบู่ม่วง อัครราชทูตที่ปรึกษา (ฝ่ายแรงงาน) สำนักงานแรงงานไทย (สนร.) ณ เมืองเกาสง ว่าวันที่ 21 ต.ค. 2564 เวลา 14.20 น. ตามเวลาไต้หวัน ได้เกิดเหตุแรงงานไทยรายหนึ่งพลัดตกจากชั้น 11 ตึกอาคารกั๋วเฉิง ยูเอฟโอ เลขที่ 12 ถนนฟู่ชิง ตอนที่ 4 เขตเฉียนเจิ้ง เมืองเกาสง ซึ่งเป็นที่ตั้งของสำนักงานแรงงานไทย ณ เมืองเกาสง จนทำให้เสียชีวิตในทันที ซึ่งจากการตรวจสอบพบว่า แรงงานไทยรายนี้ เป็นเพศชาย อายุ 32 ปี มีภูมิลำเนาเป็นชาวจังหวัดชัยภูมิ ทำงานโรงงาน HER CHERNG SANITARY CO;LTD. เมืองจางฮั่ว ผลิตเครื่องสุขภัณฑ์ จัดส่งโดยบริษัทจัดหางานไทยชื่อ BANSING MANPOWER CO;LTD. และอยู่ในความดูแลของบริษัทจัดหางานในไต้หวัน SOON LE DEVELOPMENT INC. ทั้งนี้ ก่อนเกิดเหตุเมื่อช่วงเช้าแรงงานไทยรายนี้ได้นั่งรถแท็กซี่มาจากจางฮั่ว เพื่อมาขอความช่วยเหลือกับเจ้าหน้าที่ สนร.เกาสง เมื่อมาถึงสำนักงานเวลาประมาณ 11.15 น. เบื้องต้นแจ้งว่ามีคนจะตามฆ่า ไม่เข้าไปทำงานโรงงาน และมีความประสงค์จะเดินทางกลับไทย เจ้าหน้าที่ได้ดูแล จัดหาอาหาร เครื่องดื่มให้รับประทาน เพื่อให้ผ่อนคลายความเครียด จนกระทั่งเมื่อเวลาประมาณ 14.20 น. จึงเกิดเหตุพลัดตกจากอาคาร ดังกล่าวข้างต้น ด้าน นายบุญชอบ สุทธมนัสวงษ์ ปลัดกระทรวงแรงงาน ทันทีที่ทราบเรื่องได้โทรศัพท์ไปพูดคุยให้กำลังใจกับพ่อของแรงงานแล้ว และจะให้ สนร.เกาสง เร่งประสานหน่วยเกี่ยวข้องดำเนินการส่งศพกลับประเทศไทยโดยเร็ว รวมทั้งได้สั่งการให้หน่วยงานในสังกัดกระทรวงแรงงานจังหวัดชัยภูมิ ซึ่งเป็นพื้นที่ภูมิลำเนาของแรงงานไทยที่เสียชีวิต ลงพื้นที่ไปเยี่ยมบ้านของแรงงานไทยเพื่อแจ้งความช่วยเหลือด้านสิทธิประโยชน์ตามกฎหมายแก่ญาติพี่น้องและครอบครัวของแรงงานไทยที่เสียชีวิตได้รับทราบในทันที ซึ่งได้แก่เงินกองทุนเพื่อช่วยเหลือคนหางานไปทำงานต่างประเทศ จำนวน 4,000 บาท ในส่วนสิทธิประโยชน์เงินประกันสังคมในประเทศไทยจากการตรวจสอบสิทธิแล้วผู้เสียชีวิต ไม่ได้เป็นผู้ประกันตนตามมาตรา 33 พร้อมนี้ได้มอบของเพื่อเป็นการช่วยเหลือเบื้องต้นให้กับญาติและให้กำลังใจแก่ครอบครัวผู้เสียชีวิตอีกด้วย ที่มา: คมชัดลึก, 22/10/2564 ข่าวเศรษฐกิจสังคมแรงงานคุณภาพชีวิตสถานการณ์แรงงานประจำสัปดาห์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/RMvNVpMxKWA/95671,2021_10_29
รัฐประหารกำลังดึงการปกครองท้องถิ่นสู่ยุคกึ่งรัฐสภากึ่งอำมาตยาธิปไตย,"Submitted on Fri, 2021-10-29 03:50กฤษฎา ศุภวรรธนะกุล : สัมภาษณ์/เรียบเรียง กิตติยา อรอินทร์ : ภาพปก รัฐธรรมนูญปี 2540 พูดถึงการกระจายอำนาจอย่างเป็นขั้นเป็นตอน ระบุระยะเวลา แต่จนแล้วจนรอดการกระจายอำนาจก็ไม่สำเร็จ รัฐประหารทั้งสองครั้งกำลังดึงการกปครองท้องถิ่นย้อนหลังไปเป็นกึ่งรัฐสภากึ่งอำมาตยาธิปไตย การเลือกตั้ง อบต. ที่กำลังมาถึงอาจลงเอยด้วยการเป็นมือไม้ของรัฐรวมศูนย์และระบบราชการ องค์การบริหารส่วนตำบลหรือ อบต. เป็นการปกครองท้องถิ่นที่ครอบคลุมประชากรร้อยละ 65 ของประเทศและใกล้ชิดกับประชาชน แต่กลับถูกละเลย รัฐประหารปี 2549 และ 2557 ทำให้การกระจายอำนาจหยุดชะงักและเลี้ยวกลับ คณะรักษาความสงบแห่งชาติมีจินตภาพที่ต้องการให้การปกครองส่วนท้องถิ่นกลับไปอยู่ในสภาพกึ่งรัฐสภากึ่งอำมาตยาธิปไตย ท้องถิ่นกลายเป็นมือไม้ของรัฐส่วนกลางและระบบราชการ การเมืองท้องถิ่นจึงเป็นภาพสะท้อนของการเมืองระดับชาติ กฎหมายเก่ายังคงให้อำนาจรัฐส่วนกลาง ส่วนกฎหมายก็ยังอยู่บนฐานคิดเดิม ทำให้บททาทหน้าที่ของท้องถิ่นเต็มไปด้วยข้อจำกัด งบประมาณที่ อบต. ได้รับต่ำมากเมื่อเทียบกับพื้นที่ที่ต้องดูแล ทั้งยังต่ำกว่าเทศบาลมาก ซึ่งถือเป็นปัญหาความเหลื่อมล้ำที่ต้องแก้ไข การกระจายอำนาจจะเป็นจริงได้ต้องกระจายอำนาจบริหารให้ท้องถิ่นสามารถออกกฎระเบียบได้เอง และต้องกระจายอำนาจทางการคลังให้ท้องถิ่นจัดเก็บภาษีของตนได้ การเลือกตั้งองค์การบริหารส่วนตำบลหรือ อบต. ที่จะเกิดขึ้นในปลายเดือนพฤศจิกายน 2564 หลังถูกคณะรักษาความสงบแห่งชาติ (คสช.) แช่แข็งมาเกือบ 1 ทศวรรษนับจากรัฐประหาร 2557 ประชากรร้อยละ 65 หรือประมาณ 40 กว่าล้านคนอยู่ในพื้นที่ อบต. ทำให้มันเป็นการปกครองส่วนท้องถิ่นที่มีความสำคัญต่อชีวิตผู้คนจำนวนมาก อย่างไรก็ตาม ความพยายามกระจายอำนาจสู่ท้องถิ่นยังคงครึ่งๆ กลางๆ มาเนิ่นนานจากปัจจัยอย่างประการ แม้รัฐธรรมนูญปี 2540 จะกล่าวถึงประเด็นนี้ รวมถึงขั้นตอนและระยะเวลาที่ต้องทำให้สำเร็จ แต่สุดท้ายก็ไปไม่ถึง ณัฐกร วิทิตานนท์ อาจารย์คณะมนุษยศาสตร์และสังคมศาสตร์ มหาวิทยาลัยราชภัฏเชียงใหม่ ยิ่งไม่ต้องพูดสภาพการเมืองขณะนี้ที่รวมศูนย์เข้าสู่ส่วนกลางและระบบราชการเข้มแข็ง ณัฐกร วิทิตานนท์ อาจารย์คณะมนุษยศาสตร์และสังคมศาสตร์ มหาวิทยาลัยราชภัฏเชียงใหม่ กล่าวว่า ภาพการปกครองส่วนท้องถิ่นสัมพันธ์กับการเมืองระดับชาติ หากอย่างหลังมีลักษณะรวมศูนย์ อย่างแรกก็ยากจะทัดทาน อีกทั้งการกระจายอำนาจไม่ใช่เพียงการให้ประชาชนในพื้นที่มีสิทธิเลือกสมาชิกและนายก อบต. มันต้องมีมากกว่านั้น กระจายอำนาจ จากรัฐธรรมนูญ 2517 ถึงรัฐธรรมนูญ 2540 รัฐธรรมนูญปี 2540 ไม่ใช่รัฐธรรมนูญฉบับแรกที่กล่าวถึงการกระจายอำนาจ แต่มันเกิดขึ้นครั้งแรกในรัฐธรรมนูญปี 2517 ซึ่งกำหนดให้มีการเลือกตั้งสมาชิก อบต. นายก อบต. และกระจายอำนาจทางการคลัง น่าเสียดายที่มันมีอายุสั้นมากจากเหตุการณ์ 6 ตุลาคม 2519 หลังจากนั้นก็เข้าสู่ยุคประชาธิปไตยครึ่งใบและการเมืองท้องถิ่นก็จำลองแบบมา กล่าวคือประชาชนเลือกสมาชิกสุขาภิบาล แต่ตัวประธานคือนายอำเภอ หรือกรณี อบจ. ตัวนายกฯ จะเป็นผู้ว่าราชการจังหวัด ยกเว้นทศบาลที่ไม่มีภาวะแบบนี้ เมื่อภาพเล็กเป็นสิ่งสะท้อนของภาพใหญ่ ด้วยบรรยากาศที่เปิดกว้างและกระแสการปฏิรูปการเมืองช่วงก่อนปี 2540 ต่อเนื่องถึงการเกิดรัฐธรรมนูญปี 2540 จึงมีการเขียนมาตรการรองรับให้เกิดการกระจายอำนาจสู่ท้องถิ่น เช่น ต้องมีกฎหมายกระจายอำนาจ มีคณะกรรมการกระจายอำนาจที่มีหน้าที่เร่งรัดผลักดัน มีการกำหนดว่าตัวสมาชิกและนายกฯ ต้องมาจากการเลือกตั้งของประชาชน กฎหมายที่มีอยู่ก็ต้องแก้ให้สอดคล้องกับเจตนารมย์ของรัฐธรรมนูญ “รัฐธรรมนูญปี 2540 ทำให้เกิดการแก้กฎหมายขนานใหญ่เพื่อเอาคนของมหาดไทยออกไปทั้งหมด แล้วก็มีเรื่องงบประมาณที่เป็นผลพวงจากรัฐธรรมนูญคือ พ.ร.บ.กำหนดแผนและขั้นตอนการกระจายอำนาจ พ.ศ.2542 บังคับว่าต้องถ่ายโอนภารกิจ 200 กว่าภาริกจให้ท้องถิ่นภายในกี่ปี รวมถึงบุคลากรและงบประมาณที่กำหนดไว้ที่ 35 เปอร์เซ็นต์ภายในปี 2549” ทำไมกระจายอำนาจไม่สำเร็จ แต่ถึงขนาดนี้แล้วการกระจายอำนาจก็ยังไม่สำเร็จ ปัจจัยหนึ่งคือวาทกรรมด้อยค่าการเมืองท้องถิ่นที่มีมาตั้งแต่ต้นว่าจะได้เจ้าพ่อ นักเลง มาเฟียเข้ามาสู่ตำแหน่ง เกิดการทุจริตคอร์รัปชั่น สร้างความขัดแย้งในชุมชน และที่ฟังคุ้นๆ คือท้องถิ่นไม่พร้อม ณัฐกร อธิบายเพิ่มว่า “แต่ผมคิดว่าปัจจัยสำคัญมันเกี่ยวพันกับการเมืองระดับชาติในแง่ที่ว่า นักการเมืองเมื่อได้อำนาจ เขาไม่มีทางลดอำนาจตัวเอง เพราะการกระจายอำนาจคือการลดอำนาจตรงกลางที่ถือเงินงบประมาณจำนวนมากเพื่อให้ท้องถิ่นตัดสินใจว่าจะใช้เงินอย่างไร แต่เขาก็ส่งเสริมการเมืองท้องถิ่น สมัยคุณทักษิณก็มีการปรับโครงสร้างภายในขององค์กรท้องถิ่น แต่ยังพยายามรักษาความสัมพันธ์แบบแนวดิ่งคือให้ท้องถิ่นยังต้องพึ่งรัฐบาลกลางผ่านงบประมาณ เพื่อให้มีสายสัมพันธ์ ใครเข้าถึงรัฐบาลกลางได้ เป็นพวกเดียวกันก็ได้งบประมาณลงพื้นที่ “ตัวระบบราชการเองก็ไม่ยอมรับท้องถิ่น ช่วงท้ายของรัฐบาลทักษิณมีการประท้วงของกลุ่มที่เข้าร่วมกับพันธมิตรประชาชนเพื่อประชาธิปไตย กลุ่มหลักคือกลุ่มสหพันธ์ครูเพราะกลัวว่ารัฐบาลทักษิณจะโอนครูไปอยู่กับท้องถิ่น ซึ่งตอนนั้นมันปี 2548 แล้ว เหลือเวลาปีเดียวที่ต้องทำให้งบมันถึง 35 เปอร์เซ็นต์ตามกฎหมาย ซึ่งตอนนั้นอยู่ประมาณ 25 เปอร์เซ็นต์ จาตุรนต์ ฉายแสง ตอนนั้นเป็นประธานการกระจายอำนาจเสนอให้โอนสถานีอนามัยกับโรงเรียนขนาดเล็กให้ท้องถิ่น สุดท้ายทำไม่สำเร็จ” พูดโดยสรุปก็คือผู้เล่นหลักอย่างนักการเมืองและข้าราชการไม่เอาด้วย ใช่ที่ว่าการกระจายอำนาจไม่สำเร็จตามระยะเวลาที่รัฐธรรมนูญกำหนด ถึงกระนั้นก็ยังได้เห็นการขับเคลื่อนไปในทิศทางที่ควรจะเป็น เหตุการณ์ที่ทำให้การกระจายอำนาจหยุดชะงักหรือถึงขั้นเลี้ยวกลับคือรัฐประหารปี 2549 และปี 2557 รัฐประหารดึงท้องถิ่นสู่ยุคกึ่งรัฐสภากึ่งอำมาตยาธิปไตย “การกระจายอำนาจไม่ไปถึงไหน ประเด็นสำคัญก็คือการรัฐประหารทั้งปี 2549 และปี 2557 ที่ฉุดรั้งการกระจายอำนาจ ปี 2549 เหมือนแค่แตะเบรก แต่ปี 2557 เกิดความพยายามที่จะหักพวงมาลัยกลับย้อนไปสู่ยุคที่มีข้าราชการเข้ามานั่ง มหาดไทยคุมเข้ม ท้องถิ่นไม่มีบทบาท พอเกิดรัฐประหาร 2549 กฎหมายแรกที่รัฐบาลสุรยุทธ์ จุลานนท์ ออกคือแก้ พ.ร.บ.กระจายอำนาจ เรื่องงบประมาณที่ต้องถึง 35 เปอร์เซ็นต์ในปี 2549 แก้เป็นไม่กำหนดเวลา ปัจจุบันก็ยังไม่ถึง 30 เปอร์เซ็นต์ด้วยซ้ำ “ผมประเมินว่า คสช. มีจินตภาพในหัวว่าเขาอยากให้การเมืองไม่ว่าระดับชาติหรือระดับท้องถิ่นกลับไปเป็นเหมือนยุคเปรม คือกึ่งรัฐสภากึ่งอำมาตยาธิปไตย และข้าราชการมีบทบาทนำในการกำหนดทิศทางการพัฒนาประเทศ ซึ่งแสดงออกผ่านผู้นำที่มาจากระบบราชการ นโยบายที่เป็นผลผลิตจากระบบราชการ” มีหลายเหตุการณ์ที่ณัฐกรเห็นว่าสะท้อนจินตภาพข้างต้น เช่น ช่วงแรกที่ คสช. เข้ามามีการออกมาตรการว่าถ้าสภาและผู้บริหารท้องถิ่นแห่งใดครบวาระให้นำระบบสรรหามาใช้ โดยคุณสมบัติของผู้ที่จะได้รับการสรรหาต้องเป็นข้าราชการซี 7 ที่อยู่ในจังหวัดนั้น ซึ่งเป็นวิธีการเดียวกันกับที่สฤษดิ์ ธนรัชต์เคยใช้ แต่ปรากฏว่าเกิดแรงต้านอย่างมาก สุดท้ายจึงต้องใช้มาตรา 44 ตามนักการเมืองที่ปลดออกกลับมา หรือตัวอย่างการพักงานนักการเมืองท้องถิ่นที่อยู่ฝ่ายตรงข้าม “โดยหลักการนักการเมืองท้องถิ่นก็ต้องรับใช้คนที่เลือกตนเข้ามา แต่พอการดำรงอยู่ของนักการเมืองท้องถิ่นไม่ได้ดำรงอยู่ได้ด้วยประชาชน แต่อยู่ที่ คสช. ความรับผิดชอบต่อประชาชนก็เปลี่ยนเป็นความรับผิดชอบต่อ คสช. เพราะอยู่ได้หรือไม่ได้ขึ้นอยู่กับ คสช. มันก็กลายเป็นเหมือนกลไกรัฐ เขาสั่งอะไรมาก็ทำเพราะเขามองว่าเป็นเหมือนแขนขาหนึ่งของระบบราชการ” ณัฐกรยกตัวอย่างประกอบกรณีราคายางพาราตกต่ำ รัฐส่วนกลางกำหนดให้การทำถนนต้องมีส่วนผสมของยางพารา ท้องถิ่นสามารถนำงบประมาณมาทำได้โดยสะดวก แต่ถ้าเป็นเรื่องอื่นมักจะติดระเบียบยุ่งยาก กฎหมายไม่ให้อำนาจท้องถิ่น ไม่ใช่เฉพาะจินตภาพของรัฐส่วนกลางที่ต้องการควบคุมท้องถิ่น กฎหมายต่างๆ ที่มีอยู่เดิมก่อนหรือแม้แต่กฎหมายที่ออกหลังรัฐธรรมนูญปี 2540 ก็ยังเป็นกฎหมายที่ให้อำนาจรัฐส่วนกลางและข้าราชการ ณัฐกรกล่าวว่าอำนาจส่วนใหญ่ในประเทศนี้อยู่ที่อธิบดีตามกฎหมายเฉพาะเรื่องและอยู่ที่ผู้ว่าฯ ตามแต่จะกำหนดในกฎหมาย “มันไม่เห็นหัวท้องถิ่นมาก่อน พอมาให้อำนาจท้องถิ่นเพิ่มอย่างกว้างขวางรอบด้าน แต่เอาเข้าจริงเวลาปฏิบัติจะติดขัดกับอำนาจเดิมที่มีกฎหมายสมัยโบราณ ยกตัวอย่างจริงที่เชียงของ ท้องถิ่นอยากทำท่าเรือ ปรากฏว่ากรมเจ้าท่าจะฟ้องนายกฯ ว่ารุกล้ำลำน้ำ เพราะลำน้ำทั้งประเทศเป็นของกรมเจ้าท่า ถ้าจะทำอะไรในลำน้ำต้องมาขอกรมเจ้าท่าก่อน หรือต่อให้กฎหมายออกหลังปี 2540 มันก็ไม่มีวิธีคิดที่จะให้อำนาจแก่ท้องถิ่น ยังให้อำนาจผู้ว่าฯ ให้อำนาจส่วนกลาง อำนาจท้องถิ่นไม่ได้เพิ่มขึ้นอย่างมีนัยสำคัญ” คนเก่าพ่ายคนใหม่ หลังจากไม่มีการเลือกตั้งท้องถิ่นอย่างน้อย 8 ปี การแข่งขันด้านนโยบายไม่เกิด ทุกที่ทำงานแบบเช้าชามเย็นชาม แต่ทันทีที่มีการเลือกองค์การบริหารส่วนจังหวัด (อบจ.) และเทศบาล สิ่งที่ณัฐกรค้นพบโดยเฉพาะการเลือกตั้งในระดับเทศบาลก็คือเกือบร้อยละ 70 ของผู้ชนะการเลือกตั้งเป็นคนใหม่ คนเดิมพ่ายแพ้ ซึ่งถือเป็นพลวัตรปกติของการเมือง “หลายที่ผมว่าน่าทึ่งโดยเฉพาะเรื่องวัคซีน เราเห็นการตอบสนองอย่างรวดเร็วยิ่งกว่ารัฐบาลส่วนกลางหลังจากมีการเลือกตั้งนายกฯ อบจ. เสร็จก็เริ่มมีโควิดระบาด มีการนำเข้าวัคซีน เราเห็น อบจ. หลายแห่งพยายามดีลตรง ซึ่งอาจจะเป็นการหาเสียง แต่มันก็คือการรับผิดชอบต่อประชาชนที่เลือกเขาเข้าไป ทั้งหมดนี้จะทำให้การเลือกตั้ง อบต. ที่จะถึงนี้มีผลอย่างยิ่งต่อความเปลี่ยนแปลงในพื้นที่ แต่จะมีผลสั่นสะเทือนต่อการเมืองระดับชาติไหม ผมคิดว่าไม่ขนาดนั้น” “โดยโครงสร้างที่เป็นอยู่คือด้วยทรัพยากรที่มีจำกัดท้องถิ่นเองก็ต้องคิดให้ตกว่าจะเสนอโครงการอะไรเพื่อพิสูจน์ตนเอง แม้ภาพใหญ่จะยังแก้ไม่ได้ แต่ก็ขึ้นอยู่กับความเข้มแข็งในการรวมตัวกันของ อปท. เพื่อต่อรองกับรัฐบาลให้ต้องรับฟังมากขึ้น เพราะการเมืองท้องถิ่นเป็นฐานสำคัญของการเมืองระดับชาติที่มองข้ามไม่ได้” การเมืองระดับชาติกับการเลือกตั้ง อบต. ประเด็นหนึ่งที่เราถามณัฐกร-อุดมการณ์ทางการเมือง การเมืองระดับชาติ จะมีผลต่อการเลือกตั้ง อบต. มากน้อยแค่ไหน “ในระดับท้องถิ่นระดับ อบต. หรือเทศบาล ผมคิดว่าภาพการเมืองระดับชาติกับการเมืองท้องถิ่นไม่สัมพันธ์กันอย่างชัดเจน ไม่สามารถบอกได้ว่าใครเป็นคนของพรรคพลังประชารัฐ แต่ถ้า อบจ. มันชัดเจนเพราะใช้พื้นที่เดียวกับระดับ ส.ส. แต่พอเป็นระดับพื้นที่เล็กๆ บางทีตัวนักการเมืองเองก็ระวังเพราะเสียงในพื้นที่ซึ่งก็เป็นญาติพี่น้องกัน ถ้าคุณไปเข้าฝั่งหนึ่ง คะแนนอีกฝั่งหนึ่งจะหายไปเลย คุณต้องคิดให้หนักว่าจะลงไปยุ่งดีหรือไม่ “มันไม่สัมพันธ์กับสีเสื้อหรืออุดมการณ์ด้วยซ้ำ ผมก็ไม่ได้ทำวิจัยลึกซึ้ง แต่ว่าสี่ห้าพื้นที่ที่ผมลงไปดูไม่มีปัจจัยเรื่องอุดมการณ์ระดับชาติ ไม่ได้ถูกนำมาชี้วัดในระดับ อบต. แต่เขาจะเลือกคนที่ใช้งานได้ คนที่เป็นญาติพี่น้อง จะมีน้ำหนักมากกว่า แต่ไม่ได้หมายความว่าเป็นญาติพี่น้องจะทำผิดได้โดยไม่มีใครตรวจสอบ มีหลายกรณีที่ญาติพี่น้องกันเองเลือกเข้าไปก็ไปถอดถอนคนที่ตัวเองเลือกออกจากตำแหน่ง” ดังนั้น สำหรับณัฐกรการลงสนามเลือกตั้ง อบต. ของคณะก้าวหน้าที่ส่งผู้สมัครเพียง 210 แห่งจาก 5,300 แห่งหรือประมาณร้อยละ 4 เปอร์เซ็นต์ อาจจะได้ในแง่สีสันแต่ไม่ถึงขั้นรักษาฐานเสียงในแต่ละพื้นที่จังหวัด ความเหลื่อมล้ำระหว่างท้องถิ่น ในมุมมองของณัฐกรการเลือกตั้งระดับ อบต. มีนัยสำคัญ เนื่องจากมันใกล้ชิดและครอบคลุมประชากรกว่าครึ่งหนึ่งของประเทศ พื้นที่มีขนาดเล็ก บางแห่งมีประชากรเพียงพันกว่าคน ดังนั้น โอกาสที่จะใช้กระบวนการประชาธิปไตยแบบทางตรงหรือดึงการมีส่วนร่วมของประชาชนจึงทำได้ง่ายกว่าเทศบาลที่มีความหนาแน่นของประชากรสูง ทว่า อบต. กลับเป็นองค์กรที่ถูกละเลย อำนาจน้อยกว่า ข้อจำกัดมากกว่า “อบต. มีปัญหาเยอะเพราะว่าพื้นที่ที่ดูแลกว้างมาก ประชากรที่ดูแลน้อยจริง แต่พอดูเงินที่ได้กับพื้นที่ที่ดูแลมันไม่สมดุลกัน บาง อบต. ที่แม่ฮ่องสอนดูแลพื้นที่ 400 ตารางกิโลเมตร ประชากรประมาณสี่ห้าพันคน ได้รับงบประมาณยี่สิบสามสิบล้าน ขณะที่เทศบาลตำบลข้างบ้านผมดูแลประชากร 7,000 คนได้งบประมาณร้อยกว่าล้าน ดูแลพื้นที่แค่หกเจ็ดตารางกิโลเมตร อันนี้คือความเหลื่อมล้ำ” ณัฐกรอธิบายว่าเหมือนตำบลหนึ่งมีไข่แดงคือสุขาภิบาลเดิมซึ่งตั้งมาตั้งแต่สมัย ป. พิบูลสงคราม ในตำบลเดียวกันมีไข่ขาวที่เพิ่งตั้งเมื่อ 20 ปีก่อนก็คือ อบต. ซึ่งปรากฏว่าท้องถิ่นทั้งสองรูปแบบนี้เหลื่อมล้ำกันอย่างยิ่งและมีภาวะเช่นนี้เต็มประเทศ “เทศบาลไม่มีถนนต้องทำแล้ว เงินได้เยอะกว่า ก็แจกเงิน ทำไวไฟฟรี แต่ อบต. ก็ต้องทำคล้ายเทศบาล แล้วปัญหาของบ้านเราคือไม่ค่อยมีความร่วมมือกัน ไม่มีการแชร์ทรัพยากรกัน สุดท้ายแล้วไม่คุยเรื่องควบรวมไม่ได้ถ้าจะแก้ปัญหาความเหลื่อมล้ำ” ไม่กล้าแตกหักทำการปกครองส่วนท้องถิ่นชะงัก ปัญหาสำคัญประการหนึ่งของการกระจายอำนาจที่ทำให้เกิดสถานการณ์ข้างต้นคืออาการละล้าละลัง ไม่กล้าแตกหัก แล้วเลือกเก็บทุกอย่างไว้เพราะกลัวกระทบฐานคะแนนและผลประโยชน์ที่เกี่ยวโยงกับผู้คน ณัฐกรเล่าว่า คสช. มีความพยายามจะลดจำนวนท้องถิ่นลงให้มีขนาดและจำนวนประชากรที่เหมาะสม แต่ไม่สำเร็จ เพราะการยกเลิก อบต. จะก่อให้เกิดความขัดแย้ง ถึงตรงนี้มีคำถามว่า ทำไมต้องลด ทำไมไม่ใช่พื้นที่ตำบลเป็นของส่วนท้องถิ่น ณัฐกรตอบว่า “ประเด็นคือบ้านเรามันซับซ้อน ถ้าเป็นต่างประเทศจะไม่มีเขตซับซ้อนแบบนี้ ก็เป็นเขตท้องถิ่นไปเลย แต่ตำบลไม่ใช่เขตท้องถิ่น แต่เป็นเขตท้องที่ซึ่งเป็นเขตตำบล หมู่บ้านเฉพาะของเขา แล้วก็เขตท้องถิ่น ซึ่งเขตท้องถิ่นกับเขตตำบลหมู่บ้านมันไม่สัมพันธ์กัน เพราะตำบลหมู่บ้านตั้งมาก่อน ท้องถิ่นตั้งทีหลัง ซึ่งเป็นไปได้ว่าเขตท้องถิ่นจะคาบเกี่ยวหลายหมู่บ้าน ถ้าเป็นต่างประเทศก็ไม่มีหมู่บ้านตำบลแล้ว ใช่เขตเดียวคือเขตท้องถิ่น ดังนั้น ถ้าเราเอาเขตตำบลเป็นหลักก็เท่ากับเอาเขตท้องถิ่นไปทาบทับกับการปกครองส่วนท้องที่ ซึ่งมันง่ายในแง่ความกลมกลืนเพราะมีความเป็นมายาวนาน แต่ว่าโจทย์ของมันคือไม่สามารถลดความเหลื่อมล้ำได้อยู่ดี” การทำแบบนั้นจะกระทบมือไม้ของระบบราชการซึ่งก็คือกำนัน ผู้ใหญ่บ้าน อีกทั้งบรรดากำนัน ผู้ใหญ่บ้านก็ไม่ยอมสูญเสียประโยชน์ ซึ่งเหตุผลที่หยิบยกมาอ้างมักจะเป็นเรื่องประวัติศาสตร์ที่การปกครองท้องที่เกิดขึ้นในสมัยรัชกาลที่ 5 อย่างไรก็ตาม ณัฐกรยืนยันว่าการกระจายอำนาจเลี่ยงการพูดคุยประเด็นนี้ไม่ได้ แต่ต้องทำในบรรยากาศที่เปิดกว้างทางการเมือง ซึ่งไม่ใช่ตอนนี้ ต้องกระจายอำนาจการบริหารและการคลัง ลดความขัดแย้งที่ส่วนกลาง ในทางวิชาการ การกระจายอำนาจมีหลายระดับกล่าวคือการกระจายอำนาจทางการเมือง การกระจายอำนาจทางการคลัง และการกระจายอำนาจทางการบริหาร ปัจจุบันมีการกระจายอำนาจทางการเมืองแล้วผ่านการเลือกตั้งและสมาชิกกับนายก อบต. ต้องมาจากการเลือกตั้ง ทว่า สองอย่างหลังยังห่างไกล “การกระจายอำนาจบริหารคืออำนาจหน้าที่ที่มีอยู่ ปัญหาคือกฎหมายจำนวนมากเป็นกฎหมายที่เขียนขึ้นก่อนมีการกระจายอำนาจ อำนาจที่กฎหมายเหล่านี้เขียนจึงไม่ได้ให้กับท้องถิ่น ต่อให้มีกฎหมายใหม่ออกมา ด้วยวิธีคิด วิธีตีความมันก็ไม่เอื้อให้ท้องถิ่นได้ใช้อำนาจที่มีอยู่ มันต้องมีความคล่องตัว ความเป็นอิสระ ไม่มีกติกาหยุมหยิมที่สร้างภาระกับท้องถิ่น “อำนาจทางการคลังซึ่งผมคิดว่าสำคัญ ปัญหาใหญ่คือท้องถิ่นเราพึ่งตัวเองได้น้อยมาก เงินที่ท้องถิ่นเก็บได้ด้วยตนเองมันต่ำมาก มี กทม. ที่เดียวที่สูง หมายความว่าท้องถิ่นทุกวันนี้อยู่ได้ด้วยเงินอุดหนุนจากรัฐบาล เพราะรายได้ที่ให้ท้องถิ่นจัดเก็บเองมันน้อยมาก ยังไม่นับความต่างระหว่างท้องถิ่น ปัญหาของเงินอุดหนุนจากรัฐบาลคือมันถูกกำหนดมาว่าต้องเอาไปทำอะไร เรียกว่าเงินอุดหนุนเฉพาะกิจ ระบุวัตถุประสงค์ เช่นจ่ายเบี้ยผู้สูงอายุ ท้องถิ่นก็เป็นแค่คนกลางที่ทำงานรับใช้นโยบาย ประเด็นคือจะทำยังไงให้ท้องถิ่นมีฐานภาษีเพิ่มขึ้น ถ้าเทศบาลก็จะดีขึ้นหน่อยเพราะมีความเป็นเมืองสูง ดังนั้น ต้องให้เขามีอิสระในการคิดฐานภาษีของตนเองได้ ลดการพึ่งพารัฐบาล” ในทางวิชาการเป็นเช่นนั้น ในความเป็นจริง การกระจายอำนาจมักเกิดขึ้นหลังการเปลี่ยนแปลงทางการเมืองขนาดใหญ่ เช่นในอินโดนีเซียหลังจากโค่นล้มระบอบซูฮาโตที่การกระจายอำนาจเกิดหลังประเทศไทย แต่ก็ก้าวไปเร็วมาก ก็เปลี่ยนเร็วมาก “การเมืองระดับชาติขัดแย้งมากเกินไปเพราะเรารวมศูนย์มากเกินไป ดังนั้น ถ้ากระจายอำนาจมากความขัดแย้งที่จะมุ่งไปที่ระดับชาติอาจจะลดลง ก็สร้างจังหวัดจัดการตนเองขึ้นเพื่อให้ปัญหาไม่ต้องรุมเร้าไปที่กรุงเทพฯ อย่างเดียว ให้จังหวัดแก้ไขปัญหาของตนเอง ไปไกลถึงขั้นมีร่าง พ.ร.บ.เชียงใหม่มหานคร แต่พอเกิดรัฐประหาร 2557 ตัวร่างนี้ก็หายไปเลย” ณัฐกรยังมีความหวังว่าถ้าต้องการการกระจายอำนาจเหมือนที่เคยเกิดเมื่อปี 2540 จำเป็นต้องผลักดันในระดับรัฐธรรมนูญให้สำเร็จ แต่ไม่ง่าย เพราะฝ่ายผู้มีอำนาจคงไม่ยอม สัมภาษณ์การเมืองณัฐกร วิทิตานนท์การกระจายอำนาจองค์การบริหารส่วนจังหวัดองค์การบริหารส่วนตำบลเทศบาลคณะรักษาความสงบแห่งชาติรัฐรวมศูนย์ระบบราชการ ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/QFqjIgF3vvs/95673,2021_10_29
ศาลนัดสืบพยานคดี บ.เอกชน ฟ้องหมิ่นประมาท ‘อังคณา’ โพสต์ให้กำลังใจนักปกป้องสิทธิ์,"Submitted on Fri, 2021-10-29 03:44ภาพปก : อังคณา นีละไพจิตร พร้อมทนายความ นัดสอบคำให้การ และพยานหลักฐาน ที่ศาลอาญากรุงเทพใต้ เมื่อ 26 ต.ค. 64 ศาลอาญากรุงเทพใต้ นัดสืบพยานคดีในเดือน มี.ค. 65 กรณี บ.เอกชนแห่งหนึ่งฟ้องหมิ่นประมาท “อังคณา” หลังเจ้าตัวโพสต์ให้กำลังนักปกป้องสิทธิ์ ขณะที่อังคณาเผยมีนักปกป้องสิทธิ์อีกมากที่ถูกใช้กฎหมายฟ้องปิดปากเพื่อให้หยุดการเคลื่อนไหว ด้านทนายชี้ศาลยกฟ้องได้ตั้งแต่ชั้นไต่สวนมูลฟ้อง หากเห็นว่าข้อความไม่ละเมิดกฎหมาย เพื่อไม่เป็นภาระต่อผู้ถูกฟ้อง 29 ต.ค. 64 ผู้สื่อข่าวได้รับแจ้งเมื่อวันที่ 28 ต.ค. 64 หลังศาลอาญากรุงเทพใต้ รับฟ้องกรณีที่บริษัทเอกชนรายหนึ่งฟ้องหมิ่นประมาทด้วยการโฆษณา อังคณา นีละไพจิตร นักปกป้องสิทธิ และอดีตคณะกรรมการสิทธิมนุษยชนแห่งชาติ (กสม.) กรณีโพสต์ทวิตเตอร์ให้กำลังใจ สุธารี วรรณศิริ และงามศุกร์ รัตนเสถียร สองนักปกป้องสิทธิมนุษยชน ที่ถูกบริษัทเอกชนรายเดียวกันฟ้องมาก่อนหน้านี้ในข้อหาหมิ่นประมาทด้วยการโฆษณาที่เกี่ยวเนื่องกับการละเมิดสิทธิแรงงานของบริษัทเอกชนรายนี้ ล่าสุด เมื่อวันที่ 26 ต.ค. 64 ที่ห้องพิจารณาคดี 604 ศาลอาญากรุงเทพใต้ ศาลได้นัดสอบคำให้การจำเลย และตรวจพยานหลักฐานเป็นครั้งแรกหลังรับฟ้องในคดีนี้ โดยอังคณา พร้อมทีมทนายความจากมูลนิธิศูนย์ข้อมูลชุมชน ได้เดินทางเข้าร่วมนัดดังกล่าว อังคณา นีละไพจิตร (คนที่สองจากขวา) พร้อมทนายความ นัดสอบคำให้การ และพยานหลักฐาน ที่ศาลอาญากรุงเทพใต้ เมื่อ 26 ต.ค. 64 ด้านนายทิตศาสตร์ สุดแสน ทนายความ กล่าวภายหลังดำเนินการเสร็จสิ้นในศาลว่า วันนี้เป็นวันนัดสอบคำให้การเป็นครั้งแรกหลังจากที่ศาลรับฟ้องเมื่อวันที่ 16 ส.ค.ที่ผ่านมา โดยในการสอบคำให้การนี้ ศาลได้ทำการอ่านคำฟ้องของโจทก์คือบริษัทเอกชนเพื่อให้จำเลยคือคุณอังคณาที่ถูกฟ้องได้รับฟังว่า ถูกฟ้องในเรื่องอะไร จะยอมรับหรือปฏิเสธตามข้อกล่าวหาของโจทก์ ซึ่งจำเลยได้ปฏิเสธคำฟ้องของโจทก์และได้ยื่นคำให้การเป็นหนังสือประกอบไปด้วย หลังจากนี้ศาลจะนัดสืบพยานโจทก์และพยานจำเลย โดยการสืบพยานโจทก์วันที่ 3-4 และ 8 มีนาคม 2565 ในฝั่งของจำเลยนั้นศาลนัดอีกครั้งในวันที่ 9-11 มีนาคม 2565 ตนไม่มีความกังวลใจในคดีนี้ เพราะหากดูจากข้อเท็จจริง รวมถึงการบรรยายฟ้องของโจทก์เอง ในโพสต์ของคุณอังคณาไม่ได้มีข้อความหมิ่นประมาท แต่เป็นการทวิตให้กำลังใจผู้ที่ถูกฟ้องในคดีหมิ่นประมาทจากบริษัทเอกชนรายดังกล่าวก่อนหน้านี้ ตามข้อกล่าวหาของโจทก์เองก็ระบุชัดว่าข้อความที่หมิ่นประมาทไม่ได้อยู่ในโพสต์ แต่อยู่ในวีดีโอ ซึ่งการเข้าถึงวีดีโอ จากทวิตของคุณอังคณามีความซับซ้อนหลายขั้นตอน กว่าจะเข้าถึงวีดีโอที่โจทก์อ้างว่ามีข้อความหมิ่นประมาท อย่างไรก็ตาม ตนมีข้อสังเกตตั้งแต่เริ่มแรกของคดีนี้คือในชั้นไต่สวนมูลฟ้อง ศาลไม่ได้พิจารณาไปถึงข้อความที่จำเลยถูกฟ้องว่า ข้อความมีอะไรละเมิดกฎหมายอย่างไร ทั้งที่ศาลสามารถพิจารณาและสามารถยกฟ้องได้ หากเห็นว่าไม่มีการละเมิด เพื่อไม่เป็นเป็นภาระของคนที่ถูกฟ้อง ในอีกทางหนึ่ง หากเป็นกระบวนการแจ้งความกับตำรวจ ในส่วนของอัยการเอง หากพิจารณาแล้วเห็นว่าไม่มีข้อความหมิ่นประมาท ก็สามารถมีคำสั่งไม่ฟ้องได้เลยเพื่อที่จะได้ไม่เป็นภาระของจำเลย ขณะที่อังคณา กล่าวว่า ในวันนี้เป็นการนัดพร้อมเพื่อแจ้งคำฟ้องของโจทก์แก่จำเลยซึ่งเป็นไปตามกระบวนการพิจารณาคดี คดีที่เกิดขึ้นนี้ตนคิดว่าศาลไม่ควรจะรับฟ้องตั้งแต่ต้น เพราะไม่มีมูลเหตุความผิด และเจตนาที่ตนโพสต์ในทวิตเตอร์ก็เป็นการสนับสนุนผู้หญิงนักปกป้องสิทธิมนุษยชนซึ่งเป็นการทำตามหน้าที่ของตนขณะปฏิบัติหน้าที่เป็นกรรมการสิทธิมนุษยชนอยู่ในขณะนั้น ทั้งนี้ นอกจากตนจะโดนฟ้องคดีด้วยฐานหมิ่นประมาท ซึ่งเป็นความผิดทางอาญา และมีโทษจำคุก แล้วยังมีนักปกป้องสิทธิมนุษยชนอีกเป็นจำนวนมาก ที่ถูกคุกคามโดยการใช้กฎหมาย เพื่อกลั่นแกล้ง หรือเพื่อปิดปากในลักษณะเดียวกัน เพื่อให้นักปกป้องสิทธิยุติการทำหน้าที่ปกป้องสิทธิมนุษยชน ตนจึงอยากฝากถึงนักปกป้องสิทธิมนุษยชนทุกคน ขอให้ยืนยันเจตนาและความมุ่งมั่นในการทำหน้าที่เพื่อปกป้องสิทธิเสรีภาพของบุคคลทุกคนต่อไป โดยไม่ปล่อยให้การฟ้องคดีลักษณะนี้ทำให้เราต้องยุติการทำหน้าที่ ข่าวแรงงานสิทธิมนุษยชนอังคณา นีละไพจิตรSLAPPนักสิทธิมนุษยชนศาลอาญากรุงเทพใต้หมิ่นประมาทด้วยการโฆษณาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/wIJ_ihI3Wto/95672,2021_10_29
โครงการผันน้ำยวมเข้าคณะกลั่นกรองโครงการขนาดใหญ่ฯ-‘หาญณรงค์’ แนะ กนช.พิจารณาข้อท้วงติงให้ดี,"Submitted on Fri, 2021-10-29 04:21ภาพปก : แม่น้ำยวม จ.แม่ฮ่องสอน จับตา คณะทำงานกลั่นกรองโครงการขนาดใหญ่ฯ พิจารณาโครงการผันน้ำยวมวันนี้ (29 ต.ค.) ก่อนนำเสนอ กนช. ซึ่งมี ‘พล.อ.ประวิตร’ เป็นประธาน ด้านชาวบ้านทำหนังสือคัดค้านเกรงผลกระทบต่อสิ่งแวดล้อมและสังคม ‘หาญณรงค์’ แนะ กนช. ควรพิจารณาข้อท้วงติงให้ดี โดยเฉพาะการร่วมทุนกับต่างชาติ แผนที่แนวอุโมงค์ส่งน้ำส่วนหนึ่งของโครงการผันน้ำยวม 29 ต.ค. 64 สำนักข่าวชายขอบ รายงานเมื่อวันที่ 28 ตุลาคม 2564 ได้รับแจ้งว่า ในวันที่ 29 ตุลาคม 2564 คณะทำงานกลั่นกรองโครงการขนาดใหญ่และโครงการสำคัญ ซึ่งมีสำนักงานทรัพยากรน้ำแห่งชาติ (สทนช.) เป็นฝ่ายเลขานุการ จะมีการประชุมเพื่อพิจารณาโครงการต่างๆก่อนนำเสนอไปยังคณะกรรมการทรัพยากรน้ำแห่งชาติ (กนช.) ที่มี พล.อ.ประวิตร วงษ์สุวรรณ รองนายกรัฐมนตรีเป็นประธาน โดยใน 1 ในวาระการประชุมจะมีการพิจารณาโครงการเพิ่มปริมาณน้ำต้นทุนเขื่อนภูมิพล (โครงการผันน้ำยวม) ซึ่งดำเนินการโดยกรมชลประทาน ทั้งนี้ เมื่อวันที่ 27 ตุลาคม 2564 เครือข่ายประชาชนลุ่มน้ำยวม-เงา-เมย-สาละวิน ได้ทำหนังสือถึงคณะทำงานชุดดังกล่าวเพื่อคัดค้านโครงการผันน้ำยวมและขอให้ยกเลิก โดยระบุว่าการดำเนินโครงการดังกล่าวจะส่งผลกระทบทางสิ่งแวดล้อมและสังคม ซึ่งโครงการประกอบด้วยโครงสร้างต่างๆ อาทิ เขื่อนแม่น้ำยวม ถังพักน้ำ อุโมงค์ส่งน้ำ ฯลฯ จะส่งผลกระทบอย่างรุนแรงและกว้างขวาง ต่อประชาชนที่อาศัยอยู่ในพื้นที่ริมแม่น้ำเมย แม่น้ำยวม แม่น้ำสาละวิน และพื้นที่ของอุโมงค์ส่งน้ำใน 3 จังหวัด คือ แม่ฮ่องสอน ตาก และเชียงใหม่ นอกจากนี้โครงการดังกล่าว ยังจะส่งผลกระทบต่อแม่น้ำเมยและสาละวิน อันเป็นเขตพรมแดนไทย-พม่า ซึ่งเป็นแม่น้ำระหว่างประเทศ และอาจจะส่งผลกระทบต่อประชาชนในประเทศเมียนมาอย่างหลีกเลี่ยงไม่ได้ ในหนังสือระบุว่าที่ผ่านมาทางเครือข่ายฯ ได้ขอให้มีการทบทวนรายงานการศึกษาให้มีความครอบคลุมรอบด้านในทุกมิติ โดยเฉพาะอย่างยิ่งผลกระทบที่จะเกิดขึ้นต่อสิ่งแวดล้อมและประชาชนในพื้นที่ตลอดโครงการ ในพื้นจังหวัดแม่ฮ่องสอน จังหวัดเชียงใหม่ และจังหวัดตาก เนื่องจากเป็นโครงการขนาดใหญ่ที่มีการเจาะอุโมงค์เพื่อส่งน้ำ การทำเขื่อนกั้นแม่น้ำ ซึ่งอาจจะส่งผลให้มีผลกระทบทางสิ่งแวดล้อมและสังคมอย่างร้ายแรงในอนาคต และเป็นการใช้งบประมาณที่อาจจะไม่เกิดประโยชน์อย่างคุ้มค่า ท่ามกลางสถานการณ์ที่ประเทศและประชาชนกำลังเผชิญกับภาวะวิกฤตของโรคระบาดโควิด-19 และวิกฤติเศรษฐกิจในขณะนี้ และอาจจะยืดเยื้อไปอีกหลายปี ตลอดทั้งได้แสดงจุดยืนคัดค้านโครงการดังกล่าวตลอดมา เนื่องจากไม่เหมาะสมด้วยประการทั้งปวงและน่าจะเป็นการดำเนินโครงการที่ไม่ชอบด้วยขั้นตอนแห่งกฎหมายหลายประการ “เพื่อขอแสดงจุดยืนและคัดค้านไม่เห็นด้วยกับโครงการฯ โดยขอให้ท่านยกเลิกการพิจารณาโครงการเพิ่มปริมาณน้ำต้นทุนให้เขื่อนภูมิพล เนื่องจากดำเนินการจัดกระบวนการรับฟังความคิดเห็นของประชาชนในพื้นที่ยังไม่ครอบคลุมรอบด้าน และโครงการจะส่งผลกระทบต่อทรัพยากรธรรมชาติสิ่งแวดล้อม ชุมชน และประชาชน ในอันที่อาจจะไม่สามารถเยียวยาได้ และความไม่คุ้มค่าทางเศรษฐศาสตร์ของโครงการที่อาจจะไม่เกิดขึ้นจริงกับงบประมาณของประเทศจำนวนมหาศาลในโครงการนี้ ขอให้ท่านนำข้อห่วงกังวลหรือข้อคิดเห็นของชาวบ้านผู้ได้รับผลกระทบจากโครงการโดยตรง ไปประกอบการยกเลิกการพิจารณาในโครงการ เนื่องจากการจัดทำรายงานรายงานการประเมินผลกระทบสิ่งแวดล้อมโครงการฯ ไม่ได้ครอบคลุมในทุกมิติ อีกทั้ง พบว่า มีการใช้ข้อมูลที่ไม่ตรงตามความเป็นจริงในรายงานการประเมินผลกระทบสิ่งแวดล้อม และอาจจะมีความไม่เหมาะสมหากนำรายงานการประเมินผลกระทบสิ่งแวดล้อม ไปประกอบการตัดสินใจของท่านต่อไป” ข้อความจากในหนังสือคัดค้านของชาวบ้าน นายหาญณรงค์ เยาวเลิศ ประธานมูลนิธิจัดการน้ำแบบบูรณาการ กล่าวว่า สทนช. ควรศึกษาความเป็นไปได้โดยเฉพาะประเด็นการร่วมทุน ซึ่งไม่ได้เขียนไว้อย่างละเอียด ที่สำคัญคือ สทนช. ควรดูข้อท้วงติงต่างๆ เช่น ที่มีการพูดถึงอีไอเอร้านลาบ ซึ่ง สทนช.ควรรวบรวมประเด็นต่างๆเพื่อนำเสนอ กนช. ก่อนส่งไปยังคณะรัฐมนตรี และ กนช.ควรพิจารณาในรายละเอียดให้ชัดเจน ไม่ใช่พิจารณาเพียงเพื่อให้ผ่าน เพราะมีคำโกหกอยู่ในนั้น เช่น บอกว่าหากให้บริษัทจากจีนมาดำเนินการแล้วจะทำให้ราคาถูกกว่าเกือบครึ่งหนึ่ง หน้าปกรายงานการประเมินผลกระทบทางสิ่งแวดล้อม หรือ EIA โครงการผันน้ำยวม “โครงการนี้มีข้อท้วงติงทุกขั้นตอน ผมยังไม่รู้ว่าคณะกรรมการสิ่งแวดล้อมแห่งชาติ (กก.วล.) มีข้อท้วงติงเรื่องอะไรบ้างเกี่ยวกับอีไอเอ เพราะไม่มีโอกาสได้อ่านเอกสาร ถ้ามีข้อท้วงติงใดก็ตาม ควรดำเนินการให้แล้วเสร็จ ก่อนนำเรื่องเข้าพิจารณาในคณะรัฐมนตรี เพราะแม้โครงการนี้จะได้รับการอนุมัติในเบื้องต้น แต่ไม่จำเป็นที่ต้องทำทุกโครงการและไม่จำเป็นต้องรีบ โดยเฉพาะข้อท้วงติงที่บอกว่าไม่คุ้มทุนในการเอาน้ำมาทำนา การลงทุนของภาครัฐควรคุ้มค่าและไม่เป็นภาระต่อประชาชน ไม่ใช่ทำโครงการเพียงเพื่อการกระตุ้นเศรษฐกิจ เพราะเป็นเรื่องผลกระทบต่อชาวบ้าน” นายหาญณรงค์ กล่าว ข่าวสิทธิมนุษยชนคุณภาพชีวิตสิ่งแวดล้อมโครงการผันน้ำยวมสทนช.กนช.มูลนิธิจัดการน้ำแบบบูรณาการเครือข่ายประชาชนลุ่มน้ำยวม-เงา-เมย-สาละวินแม่ฮ่องสอนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/5WsvIwDVPPs/95674,2021_10_29
สปสช.ชี้ระบบยืนยันตัวตนก่อนใช้บริการไม่ยาก ป้องกันถูกสวมสิทธิ์ เบิกจ่ายรวดเร็ว,"Submitted on Fri, 2021-10-29 04:46สปสช.ชี้ ระบบยืนยันตัวตนผู้รับบริการสาธารณสุขไม่ยุ่งยาก ใช้งานสะดวก ง่าย ลดภาระบุคลากร รพ. สามารถป้องกันการถูกสวมสิทธิ์ เพิ่มความรวดเร็วในการจ่ายเงินชดเชยค่าบริการ ตลอดจนลดภาระการตรวจสอบหลังการจ่าย 29 ต.ค. 64 ทีมสื่อ สปสช. รายงานเมื่อวันที่ 28 ต.ค. 64 ระบุว่า น.ส.ศิริพันธ์ เหมืองสิน ผู้เชี่ยวชาญพิเศษ หน่วยปฏิบัติการเฉพาะกิจ สำนักงานหลักประกันสุขภาพแห่งชาติ (สปสช.) กล่าวถึงแนวทางการบริหารกองทุนหลักประกันสุขภาพปีงบประมาณ 2565 ว่า ในปีนี้ระบบการพิสูจน์ตัวตนก่อนรับบริการสาธารณสุข หรือที่เรียกกันว่า Authen หรือ Authentication จะมีบทบาทมากขึ้น ซึ่ง สปสช. อยากชี้แจงให้หน่วยบริการต่างๆ เข้าใจว่าระบบไม่ได้มีความยุ่งยากอย่างที่คิด สปสช.พยายามปรับระบบให้ง่าย ลดภาระบุคลากรโรงพยาบาล เพิ่มความรวดเร็วในการจ่ายเงินชดเชยค่าบริการ และลดภาระการตรวจสอบหลังการจ่ายไปได้มาก น.ส.ศิริพันธ์ กล่าวว่า โดยทั่วๆ ไปแล้ว การ Authentication คือการพิสูจน์ยืนยันตัวตน ซึ่งสามารถใช้ได้หลายรูปแบบ เช่น บัตรประชาชน พาสเวิร์ด ลายนิ้วมือ ม่านตา ฯลฯ รวมทั้งยืนยันตัวตนแบบผสมผสานหรือที่เรียกว่า Two Factor Authen คือแทนที่จะใช้การยืนยันแค่ 1 แบบ ก็ใช้วิธีอื่นมาเป็นเงื่อนไขร่วมด้วยเพื่อให้ชัดเจนมากยิ่งขึ้น เช่น ใช้บัตรประชาชนร่วมกับลายนิ้วมือ หรือใช้หมายเลขโทรศัพท์กับบัตรประชาชน น.ส.ศิริพันธ์ เหมืองสิน ผู้เชี่ยวชาญพิเศษ หน่วยปฏิบัติการเฉพาะกิจ สำนักงานหลักประกันสุขภาพแห่งชาติ (สปสช.) น.ส.ศิริพันธ์ กล่าวอีกว่า ในส่วนของ สปสช. จะมีการยืนยันตัวตน 2 ส่วน คือ ถ้ามีโทรศัพท์สมาร์ทโฟน ผู้รับบริการสามารถยืนยันตัวตนผ่าน ""Line"" หรือผ่านแอปพลิเคชัน “สปสช.” ได้ โดยหน่วยบริการจะพิมพ์ QR Code สำหรับบริการนั้นๆ แล้วให้ผู้รับบริการสแกน เมื่อสแกนแล้วจะได้ Authen Code ไปแสดงให้เจ้าหน้าที่ดูว่าเป็นผู้รับบริการตัวจริง การตรวจสอบสิทธิ์ลักษณะนี้สามารถกระจายตาม Station ต่างๆของหน่วยบริการได้เลย อย่างไรก็ดี ในการใช้งานครั้งแรกต้องมีการลงทะเบียนก่อน 1 ครั้ง จากนั้นครั้งต่อๆไปก็จะสามารถสแกน QR Code แล้วรับ Authen Code ได้เลย ขณะที่อีกส่วนนั้น หากประชาชนไม่มีสมาร์ทโฟนหรือไม่มีอินเทอร์เน็ต ก็สามารถใช้บัตรประชาชนยื่นที่หน่วยบริการ หน่วยบริการสามารถใช้ระบบ New Authen ที่ สปสช.ออกแบบไว้มายืนยันตัวตนอีกทางหนึ่ง ซึ่งในส่วนของระบบ New Authen นี้ สปสช.ได้ปรับลดขั้นตอนให้ง่ายต่อการใช้งานมากขึ้น ลดขั้นตอนการขอ Pin Code จากกรมการปกครอง เนื่องจากเป็นการตรวจสอบข้อมูลจากบัตรประชาชน ทำให้ขั้นตอนการยืนยันตัวตนง่ายและรวดเร็วขึ้น นอกจากนี้ สปสช.ยังปรับระบบให้ง่ายต่อหน่วยบริการ จากเดิมที่สามารถขอรับรหัสได้ทีละบริการ แต่ประชาชน 1 คนอาจมารับหลายบริการ ดังนั้นจึงพัฒนาฟังก์ชั่น บันทึกร่าง (Save Draft) สามารถเซฟบันทึกก่อนแล้วมาเติมข้อมูลทีหลังได้ ขณะเดียวกัน บันทึกร่าง (Save Draft) ยังสามารถดูรายงานทั้งหมดหลังจากที่บันทึกไปแล้ว และกรณีเด็กบางคนที่ไม่มีบัตรประชาชนก็ยังมีฟังก์ชั่นเพิ่มเติมคือสามารถใส่เลขบัตรประชาชน 13 หลัก ข้อมูลจะแสดงขึ้นมาว่าเป็นใคร แต่ต้องยืนยันตัวตนเพิ่มด้วยการถ่ายรูปเป็นหลักฐาน “สปสช. มีการลงพื้นที่ติดตามผลการใช้งานระบบการยืนยันตัวตนแบบใหม่ โดยศึกษาจากกลุ่มคลินิกหรือหน่วยบริการขนาดเล็กที่เป็นจิตอาสาในการตรวจคัดกรองด้วย Antigen test kit หรือชุดตรวจโควิด ATK และให้บริการ Home Isolation หรือการดูแลผู้ติดเชื้อโควิดที่บ้าน พบว่าเจ้าหน้าที่ที่ไม่เคยใช้งานมาก่อน สามารถเรียนรู้และใช้งานได้จริงภายใน 5 นาที ถือว่าเป็นมิตรกับเจ้าหน้าที่มาก ระบบ Authen ไม่ยุ่งยากอย่างที่คิด ขอให้ลองดูก่อน ถ้ามองในมุมกลับจะไม่ทำให้เป็นภาระโรงพยาบาลเพราะถ้ามีผู้มารับบริการนับร้อยคน ถ้าให้ประชาชนยืนยันตัวตนด้วยตัวเอง ใช้เวลาไม่นานก็เสร็จเรียบร้อย” น.ส.ศิริพันธ์ กล่าว น.ส.ศิริพันธ์ กล่าวทิ้งท้ายว่า สปสช.พยายาม Customize หรือปรับปรุงเพื่อให้หน่วยบริการใช้งานได้สะดวกมาก สุด ประชาชนใช้เวลาน้อยที่สุด การปรับจากระบบเดิมมาเป็นระบบการยืนยันตัวแบบใหม่อาจจะดูเหมือนยากในช่วงต้น แต่เมื่อยืนยันเรียบร้อยแล้วในครั้งแรกการรับบริการหลังจากนั้นจะสะดวกมาก ไม่ต้องรอตรวจสอบยืนยันตัวตนเพราะข้อมูลของผู้รับบริการแต่ละคนจะถูกส่งเข้ามาในฐานข้อมูล สปสช. เมื่อหน่วยบริการทำการเบิกเงินเข้ามาก็จะมีการ Mapping ข้อมูลผู้รับบริการกับรหัสบริการ สปสช.ก็จะสามารถจ่ายเงินค่าบริการได้เลย เพิ่มความรวดเร็วในการจ่ายเงินขึ้นและลดภาระการตรวจสอบหลังการจ่ายมากขึ้น อย่างไรก็ดี ในระยะต่อไป สปสช. อาจต้องปรับระบบให้เข้ากับบริบทของโรงพยาบาลแต่ละแห่งซึ่งมี Flow การทำงานที่แตกต่างกัน เพื่อให้สามารถให้บริการประชาชนได้รวดเร็วที่สุด ข้อมูลเพิ่มเติม ชมคลิปวิดิโอ Line OA สปสช. ทางเลือกพิสูจน์ตัวตน ก่อนเข้าระบบดูแลผู้ติดเชื้อโควิด-19 ที่บ้าน (Home Isolation) ชมคลิปวิดิโอ Authen ใหม่ ยุ่งยากกว่าเดิมจริงหรือ ? ข่าวคุณภาพชีวิตสาธารณสุขสปสช.บุคลากรทางการแพทย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/nu29GIXGiYE/95675,2021_10_29
ส.ส.จิราพร เพื่อไทย ชี้ถ้าแพ้คดีเหมืองทองอัครา อาจต้องใช้หนี้เป็น 'เงินสด' จากภาษีประชาชน,"Submitted on Fri, 2021-10-29 14:43‘จิราพร สินธุไพร’ ส.ส.ร้อยเอ็ด และกรรมการบริหารพรรคเพื่อไทย ชวนประชาชนจับตาคำพิพากษาคดีเหมืองทองอัครา ชี้หากแพ้คดีอาจต้องจ่าย ‘ค่าโง่’ เป็นเงินสดที่มาจากภาษีประชาชน พร้อมชวนประชาชนลงชื่อคัดค้าน ‘ประยุทธ์’ ยกสมบัติชาติใช้หนี้ความผิดพลาดของตนเอง ผ่าน Google Document และ LINE OA 29 ต.ค. 2564 ผู้สื่อข่าวรายงานว่าวานนี้ (28 ต.ค. 2564) หลังเสร็จสิ้นการประชุมใหญ่สามัญประจำปี 2564 ของพรรคเพื่อไทย ที่ศูนย์ประชุมแและแสดงสินค้านานาชาติขอนแก่น (KICE) จิราพร สินธุไพร ส.ส. จ.ร้อยเอ็ดพรรคเพื่อไทย และกรรมการบริหารพรรคชุดปัจจุบัน ให้สัมภาษณ์กรณีข้อพิพาทเหมืองทองอัคราระหว่างบริษัทคิงส์เกตของออสเตรเลียและรัฐบาลไทย ซึ่งจะมีคำตัดสินจากอนุญาโตตุลาการในวันที่ 31 ต.ค. ที่จะถึงนี้ โดยจิราพรกล่าวว่ากรณีนี้ส่งผลกระทบต่อการจ้างงานของประชาชนในพื้นที่ และอาจส่งผลเสียหายต่อความสัมพันธ์ทางการค้าระหว่างไทยและออสเตรเลียได้ในอนาคต “แม้ว่ายังไม่มีการตัดสินคดี แต่เราเห็นได้ว่ามันมีผลกระทบในเรื่องของการจ้างงานในพื้นที่อยู่แล้ว เพราะมีการใช้กฎหมาย ม.44 ปิดเหมืองกะทันหัน ทำให้คนงานเหมืองประมาณพันกว่ารายต้องตกงาน แล้วก็มีปัญหาเรื่องของรายได้ที่ใช้จุนเจือครอบครัว ส่วนผลกระทบที่ใหญ่กว่านั้น เรามองว่าประเมินค่าแทบไม่ได้ ที่ใหญ่โตมหาศาลมากก็คือเรื่องของการลงทุน เพราะว่าไทยกับออสเตรเลียมีความตกลง TAFTA (ความตกลงการค้าเสรีไทย-ออสเตรเลีย) ด้วยกัน เป็นความตกลงที่ใช้มานานมากแล้ว แต่รัฐบาล คสช. ในขณะนั้นก็ยังกล้าที่จะใช้ ม.44 มาปิดเหมือน ซึ่งเรามีหลักฐานที่แสดงให้เห็นชัดเจนว่าเป็นการทำโดยประมาทเลินเล่อ เพราะยังไม่มีหลักฐานทางวิทยาศาสตร์ที่ชัดเจนมาแสดง พอเป็นอย่างนี้ก็เลยทำให้เกิดช่องว่างที่บริษัทคิงส์เกตสามารถที่จะฟ้องร้องประเทศไทยตามข้อตกลงดังกล่าวได้” จิราพรกล่าว จิราพร สินธุไพร บนเวทีเสวนาในการประชุมใหญ่สามัญประจำปี 2564 ของพรรคเพื่อไทยที่ จ.ขอนแก่น จิราพรระบุว่าเรื่องนี้จะทำให้ต่างชาติขาดความเชื่อมั่นในการลงทุนกับประเทศไทย เพราะในอนาคต เบี้ยประกันภัยความเสียหายที่อาจเกิดขึ้นจากการลงทุนในประเทศไทยอาจมีมูลค่าสูงขึ้น ตามความเสี่ยงในการลงทุนที่สูงขึ้น ทั้งยังตั้งคำถามต่อรัฐบาลว่าข้อต่อรองที่รัฐนำไปเสนอกับบริษัทคิงส์เกตนั้นเป็นข้อเสนอที่เกินกว่าเหตุหรือไม่ เช่น กรณีที่ดิน 4 แสนไร่ที่รัฐบาลอนุญาตให้บริษัท อัครา รีซอร์สเซส จำกัด (มหาชน) เข้าไปสำรวจพื้นที่ทำเหมือง ซึ่งไม่รวมถึงกรณีการออกอาชญาบัตรสำรวจเหมืองทองในแก่บริษัท ริชภูมิ ไมนิ่ง จำกัด ซึ่งเป็นบริษัทในเครือของบริษัทอัครารีซอร์สเซส ซึ่งได้รับการต่อต้านอย่างมากจากประชาชนในพื้นที่ อ.แก่งหางแมว จ.จันทบุรี จนต้องชะลอการออกอาชญาบัตรออกไป “ถ้าให้เพิ่มไปอีกก็ยิ่งเป็นการตอกย้ำว่าคุณกำลังให้ในสิ่งที่มันอาจจะเกินกว่าเหตุ และเป็นการให้ที่เกินกว่าข้อพิพาทของทั้งสองฝ่าย” จิราพรกล่าว เพื่อไทยชี้ ‘คดีเหมืองทองอัครา’ ไทยมีโอกาสแพ้สูง เตรียมใช้กลไกสภา-ช่องทางกฎหมาย เอาผิด ‘ประยุทธ์’ และพวก จิราพรกล่าวว่าแนวทางการพิพากษาของอนุญาโตตุลาการมีความเป็นไปได้ 3 รูปแบบ คือ 1. ไม่มีการออกคำพิพากษาชี้ขาด ในกรณีที่ทั้งสองฝ่ายตกลงกันได้ แต่จะนำข้อเสนอของทั้งสองฝ่ายมาบันทึกไว้ โดยที่อนุญาโตตุลาการไม่ลงความเห็น 2. มีการชี้ขาดในประเด็นข้อพิพาททั้งหมดว่าใครเป็นผู้ชนะหรือแพ้คดี และ 3. อนุญาโตตุลาการอาจจะชี้ขาดข้อพิพาทบางประเด็น ส่วนที่เหลือก็คงค้างไว้ ซึ่งพรรคเพื่อไทยประเมินไว้ว่าแนวทางสุดท้ายน่าจะเป็นไปได้มากที่สุด และจากพยานหลักฐานที่พรรคเพื่อไทยรวบรวมมาก็คิดว่าประเทศไทยมีโอกาสแพ้คดีค่อนข้างสูง ซึ่งเป็นสิ่งที่พรรคเพื่อไทยไม่อยากเห็น และเชื่อว่าประชาชนคนไทยก็ไม่อยากเห็นด้วยเช่นกัน “สิ่งที่รัฐบาลทำคือการใช้ ม.44 ซึ่งเป็นกฎหมายที่ต่างชาติไม่ยอมรับ โอกาสจะแพ้ก็ค่อนข้างสูงมาก หรือถ้าไม่แพ้ แต่เป็นไปตามที่ทางคิงส์เกตมีแถลงการณ์ออกมาล่าสุด ซึ่งก็คือวันที่ 23 ก.ย. 2564 ที่ระบุว่ากำลังเจรจาแลกเปลี่ยนในหลายๆ ประเด็น ทั้งการคืนเหมืองทองคำชาตรีที่ปิดไป ให้กลับไปดำเนินการได้ หรือการเพิ่มสิทธิประโยชน์ต่างๆ ทั้งในพื้นที่ที่ให้เข้าไปสำรวจแล้วก็พื้นที่ที่จะให้ทำเหมืองแร่รวมเกือบประมาณ 1 ล้านไร่ เรารู้สึกว่านี่คือการแพ้คดีรูปแบบหนึ่งแล้ว เพราะอย่างที่ดิน 4 แสนไร่ ให้ตั้งแต่ยังไม่มีคำพิพากษาออกมา คืนสิทธิ์ให้เขา แล้วก็ให้เข้าไปสำรวจพื้นที่แล้ว เพราะฉะนั้นมันเท่ากับก้มหน้ายอมรับว่าที่เคยใช้ ม.44 ไปปิดเหมืองเป็นสิ่งที่ผิด จึงต้องให้โอกาสเขามาสำรวจเหมืองต่อ” จิราพรกล่าว จิราพรกล่าวว่าพรรคเพื่อไทยเปิดให้ประชาชนร่วมกันลงชื่อคัดค้านไม่ให้รัฐบาล พล.อ.ประยุทธ์ จันทร์โอชา นำผลประโยชน์ของประเทศไปแลกเพื่อให้ตัวเองพ้นจากความผิด ผ่านแบบฟอร์มใน Google Document หรือ Line Offifical ของพรรค หลังจากรวบรวมรายชื่อได้แล้ว พรรคเพื่อไทยจะนำรายชื่อทั้งหมดไปยื่นคัดค้านคำพิพากษาของอนุญาโตตุลาการตามอนุสัญญาว่าด้วยการยอมรับนับถือและการบังคับตามคำชี้ขาดอนุญาโตตุลาการต่างประเทศ (Convention on the Recognition and Enforcement of Foreign Arbitral Awards) หรืออนุสัญญานิวยอร์ก ซึ่งไทยเป็นหนึ่งในภาคีสมาชิก โดยวิธีการนี้เป็นช่องทางที่ นพ.ชลน่าน ศรีแก้ว หัวหน้าพรรคเพื่อไทยคนปัจจุบันเคยเสนอไว้ในอภิปรายทั่วไปแบบไม่ลงมติตามรัฐธรรมนูญมาตรา 152 เมื่อเดือน ก.ย. 2563 สมัยที่ยังดำรงตำแหน่งรองหัวหน้าพรรค นอกจากนี้ จิราพรยังระบุว่าพรรคเพื่อไทยเตรียมผลักดันเรื่องนี้เข้าสู่สภาทันทีที่มีโอกาส เพราะวาระประชุมสภาสามัญประจำปีครั้งที่ 2 จะเริ่มขึ้นในวันที่ 1 พ.ย. นี้ ปัญหาจะไม่เกิดถ้าไม่ใช้ ‘ม.44’ และมีรัฐบาลที่เป็นประชาธิปไตย จิราพรกล่าวว่าคดีเหมืองทองอัคราเกิดขึ้นเพราะการลุแก่อำนาจของ พล.อ.ประยุทธ์ ที่ใช้กฎหมายพิเศษอย่าง ม.44 เร่งรัดตัดตอนปัญหาจนเกิดความเสียหายตามมาแก่ประเทศ ซึ่งตนเข้าใจว่าการใช้กฎหมายนี้เกิดขึ้นในยุครัฐบาล คสช. ที่มาจากการทำรัฐประหาร คงเคยชินกับการใช้กฎหมายที่เด็ดขาดและนำมาสู่การตัดสินใจที่ไม่รอบคอบ ทั้งๆ ที่การแก้ปัญหาเหมืองทองอัคราไม่ได้ยากหรือซับซ้อน สามารถทำได้โดยใช้กฎหมายและกระบวนการทางกฎหมายตามปกติ หากเกิดการฟ้องร้องระหว่างประชาชนและบริษัทเหมืองขึ้นจริง ในกระบวนการศาลปกติก็ยังสามารถเจรจาหาข้อยุติแบบประนีประนอมได้ ซึ่งตนคิดว่าปัญหาเหล่านี้จะไม่บานปลายถึงขั้นเป็นเรื่องพิพาทระหว่างประเทศ หากรัฐบาลที่มีอำนาจในขณะนั้นเป็นรัฐบาลที่เป็นประชาธิปไตย และรัฐบาลที่เป็นประชาธิปไตยจะสามารถป้องกันไม่ให้เกิดกรณีเช่นนี้ได้ในอนาคต “จริงๆ ไม่ใช่แค่ พล.อ.ประยุทธ์เท่านั้นที่มีส่วนในการใช้ ม.44 พล.อ.ประยุทธ์เป็นคนใช้ ม.44 คนเดียวก็จริง แต่ที่ผ่านมา ในการตั้งคณะทำงานเพื่อเจรจาระงับข้อพิพาท รวมถึงข้อตกลงต่างๆ ผ่านความเห็นชอบจากคณะรัฐมนตรีทั้งหมด ฉะนั้น ผู้ที่ส่วนเกี่ยวข้อง คือ พล.อ.ประยุทธ์และคณะรัฐมนตรีที่รู้เห็นเป็นใจในการนำประโยชน์และทรัพยากรประเทศไปเจรจาในครั้งนี้ ซึ่งเราจะรวบรวมพยานหลักฐาน แล้วหาช่องทางว่าจะสามารถฟ้องร้องในเรื่องไหนได้บ้าง” จิราพรกล่าว พร้อมระบุว่าจริงๆ แล้วการแก้ไขปัญหาข้อพิพาทเรื่องเหมืองทองอัคราไม่จำเป็นต้องใช้กฎหมายพิเศษอย่าง ม.44 เพราะไทยมีกฎหมายสิ่งแวดล้อม และกฎหมายอื่นๆ รวมถึงข้อตกลงการค้าระหว่างประเทศ ซึ่งทั้งหมดนี้ก็เพียงพอแล้วในการสืบสวนหาสาเหตุไปจนถึงการเจรจาหาทางออกเพื่อหาข้อยุติระหว่างประชาชนในพื้นที่ที่อ้างว่าได้รับผลกระทบกับบริษัทเจ้าของเหมืองทอง “การตัดตอนโดยใช้ ม.44 เรามองว่าเป็นการเร่งด่วนตัดสินใจเกินไป เป็นกฎหมายป่าเถื่อนที่ไม่ได้ผ่านรัฐสภา จึงทำให้เกิดปัญหาตามมา จริงๆ แล้วมันมีกลไกตามกฎหมายปกติที่สามารถเข้าไปบริหารจัดการดูแลในเรื่องนี้ ถ้ามีพยานหลักฐานดีๆ เก็บข้อมูล มีหลักฐานที่ชัดเจน ดีไม่ดีอาจจะเป็นประเทศไทยที่ต้องฟ้องบริษัทคิงส์เกตเสียด้วยซ้ำ ไม่ใช่บริษัทคิงส์เกตที่เป็นฝ่ายมาฟ้องเรา” จิราพรกล่าว ถ้าแพ้คดี อาจต้องจ่าย ‘ค่าโง่’ เป็นเงินสดที่มาจากภาษีประชาชน จิราพรกล่าวว่าหากมองตามหลักฐานพยานและข้อเท็จจริงทั้งหมดจะเห็นว่าไทยมีโอกาสแพ้คดีสูงมาก ซึ่งผลลัพธ์มีอยู่ 2 แนวทาง อย่างแรกคือถ้าแพ้คดี ต้องจ่ายค่าเสียหายให้บริษัทคิงส์เกตแน่นอน และต้องจ่ายเป็น ‘เงินสด’ โดยพรรคเพื่อไทยอ้างอิงจากคำตัดสินในกรณีพิพาทระหว่างประเทศเวเนซุเอลาและแคนาดา แนวทางที่สองคือการเจรจาแลกเปลี่ยน ซึ่งเห็นจากรายงานล่าสุดของบริษัทคิงส์เกตเมื่อวันที่ 23 ก.ย. 2564 ที่ระบุรายการสิทธิประโยชน์ต่างๆ ที่บริษัทอาจจะได้รับ ซึ่งหนึ่งในนั้น คือ ที่ดินรวมเกือบ 1 ล้านไร่ “ไม่ว่าทางใดทางหนึ่ง ประเทศไทยก็เสียหาย แต่ถ้าจ่ายเป็นเงินก็น่าจะต้องเป็นเงินภาษีประชาชนที่ต้องนำไปจ่าย เพราะที่ผ่านมา แม้กระทั่งค่าทนายความประมาณ 700 ล้านบาท พล.อ.ประยุทธ์ก็ยังใช้เงินภาษีประชาชนไปต่อสู้ ทั้งๆ ที่เคยบอกว่าจะรับผิดชอบเอง เพราะฉะนั้นมันเลยเข้าใจเป็นอื่นไม่ได้” จิราพรกล่าว พร้อมขอให้ประชาชนจับตาคำพิพากษาของอนุญาโตตุลาการในวันที่ 31 ต.ค. นี้ ซึ่งพรรคเพื่อไทยจะดำเนินการทุกวิถีทางเพื่อปกป้องผลประโยชน์ของคนไทยและทรัพยากรของประเทศ ทั้งนี้ จิราพรกล่าวขอบคุณสมาชิกพรรคเพื่อไทยที่ให้ความไว้วางใจให้ตนทำหน้าที่ในตำแหน่งกรรมการบริหารของพรรคเพื่อไทยชุดล่าสุด ซึ่งตนจะตั้งใจทำงานอย่างเต็มที่ทั้งในและนอกสภา และจะเป็นตัวแทนของประชาชนในการผลักดันนโยบาย รวมถึงแก้ไขปัญหาต่างๆ เพื่อให้ประชาชนได้รับการดูแลอย่างดีที่สุด ข่าวการเมืองสิ่งแวดล้อมข่าวการเมืองสิ่งแวดล้อมเหมืองทองอัคราคิงส์เกตบริษัท อัครา รีซอร์สเซส จำกัด (มหาชน)บริษัท ริชภูมิ ไมนิ่งออสเตรเลียTAFTAประยุทธ์ จันทร์โอชาจิราพร สินธุไพรชลน่าน ศรีแก้วอนุญาโตตุลาการเหมืองทองพรรคเพื่อไทยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/2c5wm5AGLPQ/95676,2021_10_29
ชูวัส #ยืนหยุดขัง ยันคิดต่างไม่ผิด [คลิป],"Submitted on Fri, 2021-10-29 15:00 วานนี้ (28 ต.ค.64) ชูวัส ฤกษ์ศิริสุข พิธีกรข่าว VoiceTV ร่วมกิจกรรม #ยืนหยุดขัง ซึ่งจัดเป็นวันที่ 73 แล้ว โดยครั้งนี้เจ้าหน้าที่ห้ามไม่ให้ยืนหน้าศาลฎีกา ผู้ร่วมกิจกรรมจึงย้ายมายืนบริเวณรูปปั้นพระแม่ธรณีบีบมวยผมแทน ""ปัญหาเหล่านี้ มันเป็นปัญหา จากกฎหมายมาตรา 112 โดยหลักเลยที่ทำให้คนจำนวนมากไม่ได้ประกันตัว โดยที่ยังไม่ได้กระทำความผิด"" ""พูดกันต่อไป รณรงค์กันต่อไป อย่าท้อ อย่าเหนื่อย มันเป็นเรื่องที่แสดงความเป็นมนุษย์ของเรา แสดงการเคารพในศักดิ์ศรีความเป็นมนุษย์ของเพื่อนร่วมประเทศ เพื่อนร่วมสังคม เพราะฉะนั้นเป็นเรื่องที่หยุดไม่ได้"" ข่าวการเมืองมัลติมีเดียชูวัส ฤกษ์สิริสุขยืนหยุดขังนักโทษการเมืองม.112ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ETAwBewZ1aA/95677,2021_10_29
กวีประชาไท: ใครจับจิตร ภูมิศักดิ์ โยนบก,"Submitted on Fri, 2021-10-29 15:40ธุลีดาวหาง ณ จุฬาลงกรณ์มหาวิทยาลัย 28 ตุลาคม 2496 ประวัติกับปัจจุบันช่างสรรเลือกการไสเสือกและสดุดีมีมากหลายมนุษย์นี้มีหัวใจไม่เปล่าดายดั่งหมุดหมายสร้างสรรค์อนันตกาล เราจึงรู้ผู้ร่อนเร่เหมือนเนรเทศมีสาเหตุกดดันมามหาศาลปลายปากกาพาบันทึกลึกร้าวรานแห่งวันวานและวันนี้มาชี้นำ หลายผู้คนสะท้อน มาก่อนเวลาเมื่อคนกล้าคว้าหอกออกจากถ้ำกล้าคิดออกนอกกรอบพ้นครอบงำผลงานล้ำเลิศฟ้าท้าดาวเดือน ความแตกต่างระหว่างใครในตำนานการกล่าวขานคนรุ่นหลังดั่งเสมือนเป็นพลังส่งจิตใจให้สะเทือนเหมือนมาเยือนอยู่เป็นเพื่อนไม่เลือนรัก ผองนักสู้ยิ่งยอมรับยิ่งนับถือไม่ลืมชื่อคือจิตร ภูมิศักดิ์หลายเพลงที่เขาแต่งแรงร้อนนักคุณค่าปักหลักฐานคู่กาลเวลา นักต่อสู้ผู้รู้คิดจิตพากเพียรหนังสือเขียนไว้หลายหลากมากคุณค่าดั่งอัจฉริยะสู้อวิชชาแสงดาวแห่งศรัทธาไม่ล้าแรง 28 ตุลาคม 2496ถูกโยนบกตกทะเลชีวิตพวกจิตแผลงหนุ่มวิศวะกระทำน้ำใจแห้งจุฬาฯ แล้งสปิริตศิษย์ลำเค็ญ เสียดายนักอักษรศาสตร์ผู้ปราดเปรื่องไม่นานเนื่องหนอเวลาน่าเคืองเข็ญอายุแค่ 36 ปีที่อยู่เป็น !การเคี่ยวเข็น เร่าร้อน จากอักษรจุฬาฯ ทบทวนนำคำใหม่สมัยนี้ทำพฤติกรรมโยนบกยกมาว่าน่าจะคล้ายพวก""สลิ่ม"" สีทิ่มตาพวกปฏิกิริยาขวาเลือดเย็น มีศิษย์เก่าวิศวะเป็นรัฐมนตรีออกมาตีรุ่นน้องจ้องจะเล่นองค์การบริหารนิสิตเขาคิดเป็นรัฐมนตรีตื่นเต้นเด่นดักดาน วิวาทะเรื่องเสลี่ยงเยี่ยงสลิ่มรุ่นพี่ทิ่มรุ่นน้องจ้องอย่าต้านประเพณีนี้เห็นเป็นตำนานน้องบอกท่านกรุณามาแบกเอง พลันคำตอบรูปธรรมนำเห็นสลิ่มเป็นสแลงแฝงอวดเบ่ง?สิงห์บุรีถิ่นวีรชนคนนักเลงชื่อเสียงเก่งเลือก ส.ส.สลิ่มอิ่มแปล้เลย บทความการเมืองวัฒนธรรมสิทธิมนุษยชนจิตร ภูมิศักดิ์โยนบกธุลีดาวหางกวีประชาไทติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/MquUuhJtb9c/95680,2021_10_29
ทำไมฝ่ายอนุรักษ์นิยมโบราณจึงใช้อำนาจบังคับให้คนรักและศรัทธาตามตนเอง?,"Submitted on Fri, 2021-10-29 15:33ปิยบุตร แสงกนกกุล ตั้งแต่ประเด็นสถาบันกษัตริย์ ที่มีขบวนการของคนรักสถาบันกษัตริย์ ""ล่าแม่มด"" ไล่ฟ้องคดี จนมาถึงประเด็นขบวนอันเชิญพระเกี้ยว ทั้งหมดมีจุดร่วมจากจากปัญหาเดียวกัน นั่นคือ ""การบังคับ"" คนกลุ่มหนึ่ง เชื่อ รัก ศรัทธา เคารพ ต่อสิ่งหนึ่ง แต่การเชื่อ รัก ศรัทธา เคารพ ต่อสิ่งนั้นในหมู่พวกเดียวกันเองยังไม่เพียงพอสาแก่ใจของพวกเขา พวกเขาต้องการให้ทุกคน เชื่อ รัก ศรัทธา เคารพ ต่อสิ่งนั้น จึงใช้ ""อำนาจ"" ซึ่งแสดงออกผ่านหลายรูปแบบ ตั้งแต่อำนาจรัฐ กฎหมาย ระเบียบ ประเพณี วัฒนธรรม กำลัง หรืออาวุโส เพื่อบังคับให้คนอีกกลุ่มที่ไม่ได้เชื่อ ไม่ได้รัก ไม่ได้ศรัทธา ไม่ได้เคารพ หรือรู้สึกเฉยๆ ให้มาเชื่อ รัก ศรัทธา และเคารพ เหมือนพวกตน ทำไมฝ่ายอนุรักษ์นิยมหัวโบราณที่เชื่อ รัก ศรัทธา เคารพ สิ่งหนึ่ง ถึงไม่ใจกว้างพอที่จะยอมรับว่า มีคนที่เขาอาจไม่เชื่อ ไม่รัก ไม่ศรัทธา ไม่เคารพ แบบตนได้? การที่มีคนไม่เชื่อ ไม่รัก ไม่ศรัทธา ไม่เคารพ แบบพวกตน ไม่ได้รบกวนหรือบั่นทอนทำให้ความเชื่อ ความรัก ความศรัทธา ความเคารพ ที่พวกตนมีนั้น ลดน้อยลงไป พวกอนุรักษ์นิยมหัวโบราณก็ยังมีเสรีภาพที่จะเชื่อ รัก ศรัทธา เคารพ ในสิ่งนั้นๆ ต่อไป รวมถึงมีเสรีภาพที่จะเลิกเชื่อ เลือกรัก เลิกศรัทธา เลิกเคารพสิ่งนั้นๆ ได้ในวันหน้า เราสามารถอยู่อย่างสันติได้ภายใต้ความคิด ความเชื่อ ความรักที่ต่างกัน ทำไมฝ่ายอนุรักษ์นิยมโบราณจึงไม่ใช้ ""เหตุผล"" ในการทำให้คนเชื่อ คนรัก ในสิ่งที่ตนเองเชื่อ ตนเองรัก?ทำไมต้องใช้กำลัง อำนาจ บังคับ? หรือเพราะ ไม่มี “เหตุผล” ชุดใดหลงเหลืออีกแล้ว จึงต้องหันมาใช้อำนาจกำลังบังคับแทน? ยิ่งใช้อำนาจบังคับให้คนเชื่อ รัก ศรัทธา เคารพ เท่าไร ยิ่งแสดงให้เห็นว่าความเชื่อ ความรัก ความศรัทธา ความเคารพต่อสิ่งนั้นๆ ร่อยหรอเหลือน้อยลงไปทุกที เผยแพร่ครั้งแรกใน: Facebook Piyabutr Saengkanokkul - ปิยบุตร แสงกนกกุล บทความการเมืองสิทธิมนุษยชนปิยบุตร แสงกนกกุลสถาบันกษัตริย์ม.112การเซ็นเซอร์เสรีภาพในการแสดงความเห็นติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/GhDwoUbDb80/95679,2021_10_29
ใบตองแห้ง: คู่แข่ง พท.-กก.,"Submitted on Fri, 2021-10-29 15:28ใบตองแห้ง พรรคเพื่อไทยกับพรรคก้าวไกลเป็นคู่แข่ง ภายใต้ศัตรูตู่เดียวกัน แม้พูดให้สวยว่าไม่ใช่คู่ขัดแย้ง เป็นความแตกต่างหลากหลาย ก็ต้องแย่งคะแนนกันอยู่ดี ฝ่ายประชาธิปไตยมาถึงจุดที่ต้องยอมรับและทำความเข้าใจว่า ภายใต้อุดมการณ์ประชาธิปไตยอย่างกว้างๆ (ไม่เอารัฐประหารสืบทอดอำนาจ) ทั้งสองพรรค (หรือ 3-4 พรรค เช่นเสรีรวมไทย ไทยสร้างไทย) มีแนวคิด นโยบาย เป้าหมายเชิงอุดมคติ องค์ประกอบ ส.ส. และฐานมวลชนที่แตกต่างกันค่อนข้างชัดเจน พูดง่ายๆ ว่าวันนี้แต่ละพรรคก็มี FC ของตัวเอง ซึ่งไม่ง่ายที่จะไปบอกให้เลือก ส.ส.เขตอีกพรรค เพื่อให้ฝ่ายประชาธิปไตย“แลนด์สไลด์” เอาชนะ พปชร.ไว้ก่อน (ไม่เลือกเราเขามาแน่) ฉะนั้นต้องพูดกันให้เคลียร์ว่า ถ้าผลเลือกตั้ง ส.ส.เขต แพ้พรรครัฐบาล เพราะ 2 พรรคตัดคะแนนกันเอง FC ก็อย่าตีโพยตีพาย โทษว่าเป็นเพราะอีกฝ่าย ทำให้ไม่แลนด์สไลด์ ทำให้ประยุทธ์อยู่ยาวอีกสี่ปี (บลาๆๆ) เป็นฝ่ายประชาธิปไตยต้องเคารพสิทธิเสรีภาพ เจตจำนงของผู้ใช้สิทธิเลือกตั้ง อย่าบอกว่ายอมรับความแตกต่างหลากหลาย แต่บีบให้เลือกพรรคที่ตัวเองชอบเพื่อ “แลนด์สไลด์” คิดแบบนี้คือไม่เข้าใจว่าพลังประชาธิปไตย พ.ศ.นี้มีแตกต่างหลากหลายจริงๆ แตกต่างจนไม่สามารถบอกให้เลือกใครก็ได้ “ประชาธิปไตยพรรคเดียว” เพื่อเอาชนะศัตรู คนรักประชาธิปไตยวันนี้มีความคิดหลากหลาย มีเป้าหมายต่างระดับกัน ทั้งทางการเมือง เศรษฐกิจ วัฒนธรรม ไม่ใช่แค่เอาตู่ออกไปเท่านั้น พรรคเพื่อไทยกับพรรคก้าวไกลแตกต่างกันตั้งแต่แรกที่เป็นพรรคอนาคตใหม่ ไม่ใช่แค่นโยบาย หรือแนวทางหาเสียง จุดแยกที่ชัดเจนคือ ธนาธร-ปิยบุตร ไม่เห็นด้วยกับการเสนอชื่อแคนดิเดตพรรคไทยรักษาชาติ คะแนนพรรคอนาคตใหม่ส่วนหนึ่งมาจาก ทษช.ถูกยุบ แต่ บางเขตก็ชนะกระทั่งเพื่อไทย บางเขตทำให้เพื่อไทยแพ้ มองง่ายๆก็ว่าแย่งคะแนน แต่ไม่ใช่ คนเลือกอนาคตใหม่ส่วนหนึ่งมาจากคนเคยเลือกเพื่อไทย เคยร่วมสู้กับเพื่อไทย แต่อีกส่วนหนึ่งมาจากคนรุ่นใหม่ ซึ่งถ้าไม่มีอนาคตใหม่ก็ไม่แน่ว่าเลือกเพื่อไทย อีกส่วนหนึ่งมาจากคนชั้นกลางในเมือง ที่เคยไล่ทักษิณ แต่วันนี้ “กลับใจ” ไม่เอารัฐประหาร ความแตกต่างระหว่างสองพรรค ยิ่งมายิ่งเห็นชัด เช่น พรรคก้าวไกลเสนอแก้ 112 แก้รัฐธรรมนูญทั้งฉบับไม่เว้นหมวดไหน ขณะที่พรรคเพื่อไทยเว้นหมวด 1 หมวด 2 แล้วหันไปขายความเชื่อมั่น “พี่โทนี่” ว่าถ้าเพื่อไทยแลนด์สไลด์จะทำให้เศรษฐกิจดี ภาพตัดกันชัดเจน ก้าวไกลห้าวเป้งท้าชน ถูกใจคนชั้นกลางในเมืองรุ่นใหม่ เพื่อไทยเป็นพรรค Mass หาเสียงวงกว้าง มุ่งคนชนบทที่เชื่อทักษิณแก้ปากท้อง ไปจนคนค้าขาย นักธุรกิจใหญ่ไม่เอาตู่แน่นอน แต่พยายามหลีกเลี่ยงไม่เผชิญหน้าโครงสร้างอำนาจอนุรักษนิยม มิตรสหายรายหนึ่งเปรียบไว้ว่า พรรคก้าวไกลวางตัวเหมือนพรรคการเมืองในยุโรป ที่ชัดเจนทางอุดมการณ์ พยายาม Democratise ผ่านระบบรัฐสภา (ด้วย ส.ส.ปาร์ตี้ลิสต์ที่มีคุณภาพ) พรรคเพื่อไทยพยายามตอบสนองผลประโยชน์ประชาชนในระบอบกึ่งเผด็จการ และทำได้ดีที่สุดเท่าที่เคยมีพรรคการเมืองมา แต่ก็หลีกเลี่ยงโครงสร้าง พยายามประคองตัวอยู่กับรัฐกึ่งเผด็จการ ใครถูกใครผิดฟันธงได้ยาก ต่างก็มีข้อจำกัดของตัวเอง ก้าวไกลใช้ “การเมืองใหม่” แต่อ่อนหัด คัดเลือกผู้สมัครพลาดหลายจุด ไพรมารีทีไรแตกกันทุกที การเมืองใหม่ยากจะประสานกับความเป็นจริงของการเมืองไทย ที่อยู่ในระบบอุปถัมภ์ แต่ก้าวไกลก็ได้ใจคนรุ่นใหม่ และคนชั้นกลางที่ผิดหวังประชาธิปัตย์เห็นได้จากยอดเงินบริจาคภาษี ส.ส.เพื่อไทยก้ำกึ่งอยู่ในระบบอุปถัมภ์ แต่เอาชนะด้วยนโยบายด้วยความนิยมทักษิณ ด้วยการอยู่ฝ่ายประชาธิปไตย กระนั้นก็ทำให้มีข้อจำกัด เหมือนยกตัวอย่างขำๆ ถ้าเพื่อไทยชูป้ายแก้ 112 หันมาข้างหลังอาจเหลือ ส.ส.แค่ 2-3 คน ไม่ใช่ขลาดแต่พวกเขาจำเป็นต้องรักษาพันธะกับฐานเสียงที่ก้ำกึ่งหลากหลาย เพื่อไทยกับก้าวไกลจึงเป็นคู่แข่ง ที่ทั้งผลักดันและขัดแย้งกันในขั้วเดียวกัน เป็น dialectic เช่นการเกิดอนาคตใหม่ ก้าวไกล ทำให้เพื่อไทยต้องปรับใหญ่ การยุบพรรคอนาคตใหม่ทำให้เกิดม็อบคนรุ่นใหม่ ชูสามนิ้ว แม้เพื่อไทยมีข้อจำกัด ก็ยกระดับตัวเองให้ใหม่ขึ้นหลายด้าน ก้าวไกลมุ่งเป็นตัวแทนของคนรุ่นใหม่ที่แหลมคม ช่วงชิงคนชั้นกลางในเมือง (ดึงสลิ่มกลับใจ สร้างแนวร่วม NGO) เพื่อไทยมุ่งเป็นพรรคของประชาชนวงกว้าง มุ่งแก้ปัญหาเศรษฐกิจปากท้อง แก้เงื่อนไขการเมืองที่เป็นอุปสรรค พูดกันจริงๆ ฝ่ายประชาธิปไตยต้องการทั้งสองพรรค ต่อสู้ผลักดัน แข่งขัน พลังหนึ่งเป็นหัวหอก พลังหนึ่งเป็น Mass มีความขัดแย้งบ้างเป็นเรื่องธรรมดา ขอเพียง “ติ่ง” อย่าเป็น Ultra ยิ่งกว่าพรรค จุดไหนร่วมกันได้ก็ร่วม จุดไหนต้องชนก็ชน โดยเคารพเจตจำนงซึ่งกันและกัน คิดเสียใหม่ว่าบางทีแลนด์สไลด์ก็อาจเปลี่ยนอะไรไม่ได้ ได้แค่ยับยั้งเฉพาะหน้า ความแหลมคมและความหลากหลายต่างหากที่จะเปลี่ยนเป็นประชาธิปไตยได้ถึงโครงสร้างจริงๆ ที่มา: ข่าวสดออนไลน์ www.khaosod.co.th/politics/hot-topics/news_6691904 บทความการเมืองใบตองแห้งเพื่อไทยก้าวไกลติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/DM3SsH9xmm0/95678,2021_10_29
ใบตองแห้ง: ระบอบขาใหญ่รักชาติ,"Submitted on Fri, 2021-10-29 15:47ใบตองแห้ง การเมืองในพรรคพลังประชารัฐกลับมาร้อนแรง หลังประยุทธ์ปิดห้องถก 6 รัฐมนตรี แล้วมีข่าวสะพัดจะให้กรรมการบริหารพรรคลาออกปรับโครงสร้างใหม่ เพื่อไล่ ธรรมนัส พรหมเผ่า พ้นเลขาธิการพรรค อดีต กกต.สมชัย ศรีสุทธิยากร ฟังแล้วก็งง ทำไมต้องอ้อมไปใช้วิธีนั้น ถ้า 3 ป.คุยกันได้จริง ให้ประวิตรลาออกจากหัวหน้าพรรคก็จบ ไม่ทราบเหมือนกันทำไมต้องซับซ้อน แต่นักวิเคราะห์ทุกสำนักฟันธง ประยุทธ์-ธรรมนัส ไม่มีทางอยู่ร่วมโลก-เอ๊ย ร่วมพรรค เลือกตั้งครั้งหน้าถ้า พปชร.ยังเสนอชื่อตู่เป็นนายกฯ ก็ไม่มีเลขาธิการพรรคชื่อแป้ง โดยตู่จะรีบกวาดแป้งก่อนเปิดสมัยประชุมด้วยซ้ำ เปรียบมวยตามน้ำหนัก ธรรมนัสไม่มีอะไรสู้รบประยุทธ์ แต่ประหลาดไหม ธรรมนัสระดม ส.ส.ต้อนรับประวิตรได้มากกว่าทุกครั้ง ธรรมนัสกล้าทำโพลทั้งที่รู้ว่า ส.ส.ภาคใต้จะไม่พอใจ ธรรมนัสมีดีอะไร ไม่ใช่แค่กล้วยแน่นอน ที่แน่ๆ ฝ่ายค้านโดยเฉพาะเพื่อไทย หัวเราะครึกครื้นตลอดทางไปประชุมใหญ่ขอนแก่น เพราะถ้าประยุทธ์-ธรรมนัส จูบปากกันได้ เพื่อไทยศึกหนักแน่นอน ธรรมนัสมีแบ็ก? คงใช่ ถึงได้มั่นใจพอตัว แต่ธรรมนัสก็ถึงลูกถึงคน ลุยทุกพื้นที่ได้ใจ ส.ส. ได้ใจมวลชน ธรรมนัสชี้จุดอ่อน พปชร. ว่าถ้ายังชูตู่เป็นนายกฯ จะเสียคะแนนนิยม เพราะล้มเหลวตลอด 2 ปีกว่า กระนั้น พปชร.ก็ dilemma เพราะต้องหาเสียงอิงประยุทธ์ว่ามี 250 ส.ว. “เราได้เป็นรัฐบาลแหงๆ” มีคำแนะนำที่ไม่ทราบว่ากลุ่มก๊วนผู้ภักดีประยุทธ์จะทำหรือเปล่า คือในวันประชุมพรรค ควรจะระดมมวลชนคนดีมีศีลธรรม คนรักคลองโอ่งอ่างที่สนับสนุนประยุทธ์ มาชูป้ายไล่ “มันคือแป้ง” จะปล่อยให้คนมีมลทิน ที่เคยติดคุกออสเตรเลียในคดียาเสพติด เป็นเลขาธิการพรรคได้อย่างไร ไม่สง่างาม ลองทำดูสิ อาจได้ผล แต่ชาวบ้านหัวร่อตายฝ่ายค้านหัวร่อกลิ้ง เพราะปัญหาจริยธรรมไม่ได้อยู่ที่ธรรมนัส อยู่ที่ประยุทธ์ต่างหาก ไม่ได้ปลดธรรมนัสเพราะมีมลทิน แต่ปลดเพราะแค้นจะโค่นตัวเอง ถามจริงว่าหัวหน้ากลุ่มก๊วนต่างๆ ใน พปชร. สง่างามกว่าธรรมนัสแค่ไหนเชียว รากฐานของ ส.ส.พปชร. คือนักการเมืองขาใหญ่ประจำถิ่น หาเสียงด้วยระบบอุปถัมภ์ อิงอำนาจ ในยุคทักษิณตั้งพรรคไทยรักไทย ก็กระโจนไปเกาะ ได้อานิสงส์จากการหาเสียงด้วยนโยบาย แต่พอเกิดพรรคพลังประชารัฐ เป็นฐานรองรับประยุทธ์สืบทอดอำนาจ เห็นชัดๆ ว่าได้เป็นรัฐบาล ก็พากันย้ายพรรคเพื่ออำนาจผลประโยชน์ แล้วแย่งตำแหน่งกันวุ่นวาย ภาพรวมการเมืองในวันนี้คือ เครือข่ายอำนาจที่มีประยุทธ์เป็นตัวแทน วางฐานอยู่บนการเมืองเก่า นักการเมืองน้ำเน่า ไม่ว่าพรรคแกนนำหรือพรรคร่วม ดูดกวาดพรรคเศษเล็กเศษน้อย มาเป็นรัฐบาลที่ไม่ได้ตั้งอยู่ด้วยความชอบธรรมในสภา แต่อยู่ด้วยอำนาจรัฐราชการทหารตำรวจศาลองค์กรอิสระ แล้วท่องคาถารักชาติศาสน์กษัตริย์ ผู้บัญชาการทหารบกปลุกจิตสำนึกรักชาติ วิษณุให้ฟื้นเพลงปลุกใจ นักการเมืองเจ้าพ่อมาเฟียประจำถิ่นทั้งหลายก็ร้องเพลงปลุกใจ ประณามคนรุ่นใหม่ชูสามนิ้วให้รู้จักสำนึกบุญคุณแผ่นดิน นี่เป็นเรื่องตลกของอุดมการณ์อนุรักษนิยมล่มสลาย คนชั้นกลางเก่าในอดีตเกลียดนักการเมืองยี้ แต่ตอนนี้เชียร์ยี้หนุนประยุทธ์ จนกระแสตีกลับ จากสองนคราในอดีต เงินบริจาคภาษีพรรคก้าวไกลพุ่งพรวดมากกว่าประชาธิปัตย์ 4 เท่า อำนาจอนุรักษนิยมกำลังเสียพื้นที่คนในเมือง ฝากความหวังกับนักการเมืองระบบอุปถัมภ์ในต่างจังหวัด ระบบบ้านใหญ่ที่อยู่ด้วยอำนาจผลประโยชน์ บางคนยึดจังหวัดเป็นของตัวเอง ผู้ว่าฯ ตำรวจ อยู่ในโอวาท ขนาดนั้นก็ยังแตกร้าว เพราะนักการเมืองไม่พอใจที่ถูกกดไว้ใต้อำนาจเก่า ที่มา: ข่าวหุ้นธุรกิจ https://www.kaohoon.com/column/488287 'ใบตองแห้ง' ออนไลน์การเมืองใบตองแห้งพลังประชารัฐธรรมนัส พรหมเผ่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/I2413lAAe70/95681,2021_10_29
‘นพ.ทศพร’ เดินหน้าทวงความเป็นธรรมกรณีเยาวชนวัย 15 ปี เสียชีวิตจากคมกระสุนหน้า สน.ดินแดง,"Submitted on Fri, 2021-10-29 15:54“ผู้ชุมนุมโดยสันติ ต้องไม่ตายฟรี” นพ.ทศพร เสรีรักษ์ เดินหน้าทวงความเป็นธรรมให้ผู้ชุมนุมเยาวชนอายุ 15 ปี ผู้เสียชีวิต หลังรักษาตัวอยู่ที่ รพ.ราชวิถี นานกว่า 2 เดือน จากการถูกปืนยิงหน้า สน.ดินแดง เมื่อวันที่ 16 ส.ค.2564 ทศพร เสรีรักษ์ (ชายเสื้อน้ำเงิน) และ มารดาของเยาวชน อายุ 15 ปี ผู้เสียชีวิต (หญิงเสื้อขาว) 29 ต.ค. 64 ทีมสื่อเพื่อไทย รายงานวันนี้ (29 ต.ค.) ระบุว่า นพ.ทศพร เสรีรักษ์ สมาชิกพรรคเพื่อไทย เปิดเผยถึงกรณีที่เยาวชนชาย อายุ 15 ปี ที่ถูกยิงขณะร่วมชุมนุมบริเวณหน้า สน.ดินแดง เสียชีวิตหลังจากรักษาตัวนานกว่า 2 เดือนว่า เยาวชนคนนี้เป็นรายแรกที่ต้องเสียชีวิตจากการถูกยิงด้วยกระสุนจริง ขณะที่ร่วมการชุมนุมเรียกร้องประชาธิปไตยจากรัฐบาลประยุทธ์ จันทร์โอชา และเป็นผู้ที่ถูกยิงด้วยกระสุนจริงเป็น รายที่ 6 ซึ่งรายก่อนหน้านี้ต่างก็ได้รับบาดเจ็บสาหัสหรือบางรายต้องพิการเป็นอัมพาตไป ซึ่งเรื่องนี้สะท้อนอย่างชัดเจนถึงการกระทำของรัฐบาลและเจ้าหน้าที่ตำรวจที่ใช้ความรุนแรงเกินกว่าเหตุกับผู้ชุมนุมเรียกร้องประชาธิปไตย ผมติดตามดูแลทุกเคสที่ถูกกระทำรุนแรงจากเจ้าหน้าที่จะพบเลยว่า ในส่วนของคดีไม่มีความคืบหน้าใดๆ เลย ดังนั้น จึงจะต้องติดตามความคืบหน้าคดีและทวงความยุติธรรมให้กับผู้ถูกกระทำเป็นอันดับแรก เบื้องต้น จะไปสอบถามความคืบหน้าคดีจากเจ้าหน้าที่ตำรวจด้วยตัวเอง พร้อมทั้งจะประสานกับคณะกรรมาธิการ (กมธ.) พัฒนาการเมือง การสื่อสารมวลชน และการมีส่วนร่วมของประชาชน สภาผู้แทนราษฎร ที่ติดตามเรื่องนี้มาด้วยกันตลอด รวมทั้งองค์กรด้านสิทธิมนุษยชน อย่าง แอมเนสตี้ อินเตอร์เนชั่นแนล ประเทศไทย และศูนย์ทนายความเพื่อสิทธิมนุษยชน เพื่อร่วมกันหาหนทางในการติดตามความคืบหน้าของคดี เพื่อนำคนผิดมาลงโทษและคืนความเป็นธรรมให้กับผู้ที่ถูกกระทำรุนแรงจากเจ้าหน้าที่รัฐทุกคน “ประชาชนชุมนุมร้องขอประชาธิปไตยคืนจากรัฐบาลด้วยความสงบ แต่กลับโดนกระทำรุนแรงจากเจ้าหน้าที่ เราจะยอมให้พวกเขาต้องบาดเจ็บ สูญเสีย โดยไม่ได้รับความยุติธรรมไม่ได้” นพ.ทศพร กล่าวย้ำ ข่าวการเมืองสิทธิมนุษยชนแยกดินแดงทศพร เสรีรักษ์สน.ดินแดงผู้ชุมนุมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/AMpUvqyQo1o/95682,2021_10_29
กลุ่มแฮกเกอร์ เจาะระบบ บ.บริหารแฟรนไชส์ร้านอาหารไทย ปล่อยข้อมูลลูกค้า-บริษัท 80 GB,"Submitted on Fri, 2021-10-29 16:42เว็บไซต์ไพรเวซีแอฟแฟร์ ระบุมีกลุ่มแฮกเกอร์นาม ""เดสออร์เดน"" ทำการเจาะระบบเซิร์ฟเวอร์ข้อมูลของบริษัทเซ็นทรัลเรสตอรองส์ กรุ๊ป ที่เป็นผู้บริหารจัดการแฟรนไชส์ร้านอาหารมากกว่า 2,000 แห่งจาก 12 แบรนด์ รวมถึง เคเอฟซี มิสเตอร์โดนัท เปปเปอร์ลันช์ ฯลฯ โดยกลุ่มแฮกเกอร์นำข้อมูลกว่า 80 กิกะไบต์ ของบริษัทปล่อยออกสู่สาธารณะ 29 ต.ค. 64 กลุ่มแฮกเกอร์ที่เรียกตัวเองว่า ""เดสออร์เดน"" เปิดเผยว่า พวกเขาทำการเจาะระบบเซอร์เวอร์ข้อมูลบริษัทเซ็นทรัลเรสตอรองส์ กรุ๊ป เพื่อขโมยข้อมูลและฐานข้อมูลรวมแล้วขนาดมากกว่า 80 กิกะไบต์ โดยที่บริษัทเซ็นทรัลเรสตอรองส์ กรุ๊ป เป็นบริษัทไทยที่ทำการบริหารร้านอาหารแฟรนไชส์ดังจากที่ต่างๆ ของโลกไม่ว่าจะเป็นเคเอฟซี, มิสเตอร์โดนัท, อานตีแอนส, โอโตยะ ฯลฯ สิ่งที่แฮกเกอร์เหล่านี้ขโมยไปเผยแพร่ต่อสาธารณะได้แก่ข้อมูลอ่อนไหวต่างๆ รวมถึงข้อมูลส่วนตัวของลูกค้าไม่ว่าจะเป็นชื่อ วันเกิด เบอร์โทรศัพท์ อีเมล และหมายเลขบัตรประชาชน นอกจากนี้ ยังมีข้อมูลที่อ่อนไหวสำหรับตัวบริษัทเอง เช่น บันทึกสมาชิก บันทึกการเงิน และบันทึกบัญชีการซื้อขายรายวัน ของร้านอาหารแฟรนไชส์ต่างๆ ที่อยู่ภายใต้การบริหารของบริษัทนี้มากกว่า 2,000 แห่ง ข้อมูลลูกค้าที่ถูกเผยแพร่สู่สาธารณะนี้เป็นข้อมูลจากที่มีการอัปเดตล่าสุดใน ต.ค. 2564 ขณะที่ข้อมูลต่างๆ เกี่ยวกับการเงินของบริษัทเป็นข้อมูลที่มีการอัปเดตล่าสุดในวันที่ 26 ต.ค. 64 ซึ่งใกล้กับวันที่มีรายงานข่าวในเรื่องนี้มากทำให้วิเคราะห์ได้ว่า การแฮกอาจจะเกิดขึ้นแม้กระทั่งในวันที่มีการนำเสนอข่าวเรื่องนี้ โดยที่ข้อมูลเหล่านี้ถูกนำมาเผยแพร่ในกระดานข่าวซึ่งเป็นที่นิยมสำหรับเหล่าแฮกเกอร์ ทางไพรเวซีแอฟเฟร์ ซึ่งเป็นกลุ่มนักวิจัยและให้คำปรึกษาเกี่ยวกับความเป็นส่วนตัวและความปลอดภัยทางออนไลน์ ได้แจ้งเรื่องที่มีการแฮกข้อมูลเกิดขึ้นต่อบริษัทเซ็นทรัลเรสตอรองส์ กรุ๊ป แล้ว กลุ่มแฮกเกอร์ เดสออร์เดน เป็นที่รู้จักครั้งแรกจากกรณีการแฮกเซิร์ฟเวอร์ของแผนกหนึ่งของบริษัทสัญชาติมาเลเซีย เอบีเอ็กซ์ เอ็กซ์เพรส เอนเตอร์ไพรซ และบริษัทขนส่งของมาเลเซียชื่อ SkyNet.com.my และต่อมาก็มีการแฮกบริษัทคอมพิวเตอร์เอเซอร์อินเดียและเอเซอร์ไต้หวัน สำหรับกรณีของเอเซอร์นั้นข้อมูลที่ถูกแฮกไปเป็นข้อมูลของลูกค้าและร้านค้าจัดจำหน่ายรวม 60 กิกะไบต์ โดยที่กลุ่มเดสออร์เดนต้องการหาคนที่จะซื้อข้อมูลเหล่านี้จากพวกเขา มีกรณีที่คล้ายกันเคยเกิดขึ้นกับเอเซอร์อินเดียมาแล้วในช่วงเดือน มี.ค. 64 เป็นกลุ่มแฮกเกอร์อีกชื่อหนึ่งที่เรียกตัวเองว่า REvil ทำการแฮกข้อมูลและนำข้อมูลมาเรียกค่าไถ่เป็นเงิน 50 ล้านดอลลาร์สหรัฐ (ราว 1,660 ล้านบาท) โดยที่ทางเอเซอร์ปฏิเสธจะจ่ายค่าไถ่ให้ทำให้พวกแฮกเกอร์พยายามหาคนที่จะรับซื้อข้อมูลของพวกเขาแทน ทางเอเซอร์ เปิดเผยว่า พวกเขาสามารถตรวจจับการโจมตีทางข้อมูลได้ในระบบการซื้อขายของอินเดีย และเมื่อตรวจจับได้แล้วพวกเขาก็เปิดใช้มาตรการความปลอดภัยทางข้อมูลทันทีและมีการสแกนระบบของตัวเองทั้งหมด แล้วพวกเขาก็แจ้งเตือนต่อลูกค้าในอินเดียที่มีโอกาสได้รับผลกระทบ กลุ่มเดสออร์เดน เคยให้สัมภาษณ์ต่อไพรเวซีแอฟแฟร์ เมื่อวันที่ 18 ต.ค.ที่ผ่านมาว่า พวกเขาเน้นแฮก ""ระบบห่วงโซ่อุปทานและบริษัทใหญ่ๆ"" และทำไปด้วยเหตุผลเรื่องเงิน แปลและเรียบเรียงจาก Hackers Breach Thailand’s Central Restaurants Group, Hack Affects Over 2,000 Restaurants, Privacy Affairs, 26-10-2021 Data breach sees millions of Acer customers' data being sold by hackers, PC Gamer, 15-10-2021 ข่าวต่างประเทศไอซีทีความปลอดภัยทางไซเบอร์ความปลอดภัยทางข้อมูลข่าวสารแฮกเกอร์เดสออร์เดนเซ็นทรัลเรสตอรองส์ กรุ๊ปความเป็นส่วนตัวติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/TQf4_U9kq5U/95684,2021_10_29
'เร็งโง' สหพันธ์แรงงานที่ทรงอิทธิพลของญี่ปุ่น เลือกผู้หญิงคนแรกเป็นประธาน,"Submitted on Fri, 2021-10-29 16:42'โทโมโกะ โยชิโนะ' ผู้หญิงคนแรกที่ได้รับเลือกเป็นประธานของ 'เร็งโง' สหพันธ์แรงงานที่ทรงอิทธิพลของญี่ปุ่น ระบุว่าจะผลักดันการแก้ไขปัญหาช่องว่างระหว่างเพศในที่ทำงาน เพื่อช่วยเสริมศักยภาพผู้หญิงญี่ปุ่น https://live.staticflickr.com/65535/51636427877_5b02c66768_o_d.jpg'โทโมโกะ โยชิโนะ' ผู้หญิงคนแรกที่ได้รับเลือกเป็นประธานของ 'เร็งโง' สหพันธ์แรงงานที่มีสมาชิกทั่วประเทศญี่ปุ่นกว่า 7 ล้านคน | ที่มาภาพ: JTUC-RENGO http://www.jtuc-rengo.org/updates/newsimg/news202110-07.jpeg 29 ต.ค. 2564 โทโมโกะ โยชิโนะ ผู้หญิงคนแรกที่ได้รับเลือกเป็นประธานของ 'เร็งโง' (RENGO) สหพันธ์แรงงานที่ทรงอิทธิพลของญี่ปุ่น ระบุว่าเธอจะทำงานเพื่อแก้ไขปัญหาช่องว่างระหว่างเพศทั้งด้านค่าจ้างและสภาพการทำงาน เพื่อช่วยเสริมศักยภาพของผู้หญิงในญี่ปุ่นให้มากขึ้น โยชิโนะ ผู้ได้รับเลือกอย่างเป็นทางการเมื่อต้นเดือน ต.ค. 2564 ที่ผ่านมา ให้ดำรงตำแหน่งประธานเร็งโง ซึ่งเป็นสมาพันธ์แรงงานที่มีสมาชิกทั่วประเทศกว่า 7 ล้านคน กล่าวว่า ""ฉันจะทำให้การดำเนินกิจกรรมทั้งหมดของเร็งโง มุ่งไปในทิศทางที่ส่งเสริมความเท่าเทียมและความหลากหลายทางเพศ"" โยชิโนะ ผู้นำหญิงคนแรกของเร็งโง ซึ่งเป็นสหพันธ์แรงงานที่เกิดจากการรวมตัวกันของสหภาพแรงงานและองค์กรแรงงานต่าง ๆ ในญี่ปุ่นในปี 2532 ก็มีเอกลักษณ์เฉพาะตัวเช่นกัน เพราะเธอทำงานในโรงงานผลิตจักรเย็บผ้าขนาดกลางหลังจากสำเร็จการศึกษาระดับมัธยมปลาย และเป็นสมาชิกของสหภาพแรงงานที่ประกอบด้วยบริษัทขนาดเล็กและขนาดกลางเป็นหลัก ซึ่งแตกต่างจากผู้นำองค์กรแรงงานรุ่นก่อน ๆ ในญี่ปุ่น ที่มักเป็นผู้ชายที่ทำงานในบริษัทและเป็นสมาชิกสหภาพแรงงานที่ใหญ่ ๆ เท่านั้น ก่อนหน้านี้ในปี 2558 เธอได้รับเลือกเป็นรองประธานสมาคมแรงงานโลหะ เครื่องจักรและการผลิตแห่งประเทศญี่ปุ่น (JAM) ซึ่งยังเป็นครั้งแรกที่ตัวแทนของ JAM ได้ก้าวขึ้นสู่ตำแหน่งประธานของเร็งโง โยชิโนะ วัย 55 ปี กล่าวว่าในตอนแรกแม้แต่เธอก็ยังสงสัยว่าภูมิหลังของเธอจะมีคุณสมบัติเหมาะสมกับตำแหน่งนี้หรือไม่ ""แต่แล้วฉันก็นึกถึงผู้หญิงที่มีความสามารถหลายคนที่ต้องออกจากงานไป เพราะพวกเธอไม่ได้รับความก้าวหน้าในอาชีพ"" โยชิโนะ กล่าว ""ฉันควรทำต่อไป และตัดสินใจว่าจะไม่พลาดโอกาสนี้ที่จะทลายเพดานช่องว่างระหว่างเพศในญี่ปุ่น"" ญี่ปุ่นอยู่ในอันดับที่ 120 จาก 156 ประเทศ ในการจัดอันดับช่องว่างทางเพศในปีนี้โดย World Economic Forum และแม้จะมีกฎหมายความเท่าเทียมทางเพศในญี่ปุ่น แต่ผู้หญิงกลับได้รับค่าจ้างต่ำกว่าผู้ชาย พวกเธอยังถูกกีดขวางไม่ให้ดำรงตำแหน่งบริหารในที่ทำงาน เช่น โรงเรียน และที่อื่น ๆ ผลสำรวจคนทำงานเอกชนในญี่ปุ่น พบตำแหน่ง 'ผู้จัดการ' เป็น 'ผู้หญิง' เพียง 8.9%เผยคนทำงานภาครัฐในญี่ปุ่นตำแหน่ง ผอ. เป็นผู้หญิงเพียง 5.9% เท่านั้น ภารกิจสำคัญประการแรกของโยชิโนะ ได้แก่การเจรจาประจำปีระหว่างสหภาพแรงงานต่าง ๆ ที่เป็นสมาชิกของเร็งโงกับบริษัทต่าง ๆ เกี่ยวกับการเพิ่มเงินเดือนและปรับปรุงสภาพการทำงานให้ดีขึ้น รวมทั้งการเข้าร่วมการประชุมด้านเศรษฐกิจที่นายกรัฐมนตรีคนใหม่ 'ฟุมิโอะ คิชิดะ' เข้าร่วมด้วย โดยมีการเรียกร้องให้ภาคธุรกิจช่วยสร้างการเติบโตทางเศรษฐกิจ ด้วยการกระจายรายได้ผ่านการขึ้นเงินเดือนที่สูงขึ้นให้แก่พนักงาน ในญี่ปุ่นผู้หญิงหลายคนต้องทำงานพาร์ทไทม์หรือทำงานชั่วคราว เนื่องจากบริษัทในญี่ปุ่นมีวัฒนธรรมกีดกันกันไม่ให้พวกเธอกลับเข้าไปทำงานเต็มเวลาหลังจากลาคลอดและเลี้ยงดูบุตร ซึ่งเป็นบทบาทที่ผู้ชายญี่ปุ่นไม่กี่คนเท่านั้นที่จะช่วยภรรยาเลี้ยงดูบุตร และกลุ่มคนเหล่านี้คือผู้ที่ได้รับผลกระทบรุนแรงที่สุดจากวิกฤต COVID-19 โยชิโนะ กล่าวว่าถึงเวลาแล้วที่ต้องทบทวนแนวคิดดั้งเดิมเหล่านี้ รวมทั้งประเด็นค่าจ้างที่สมเหตุสมผลด้วย ""สังคมที่มีการสร้างสภาพแวดล้อมในการทำงานให้น่ารื่นรมย์สำหรับผู้หญิง จะเป็นที่พึงพอใจสำหรับทุกคน"" เธอกล่าว ""การเพิ่มศักยภาพให้แก่ผู้หญิง จะสามารถฟื้นฟูเศรษฐกิจได้"" ที่มาเรียบเรียงจากFirst female to head Japan labor union vows to empower women (Japan Today, 23 October 2021)Yoshino to be 1st woman to chair Japan’s largest labor group (MARI FUJISAKI, The Asahi Shimbun, 29 September 2021) ข่าวแรงงานต่างประเทศญี่ปุ่นสหภาพแรงงานเร็งโงผู้หญิงช่องว่างระหว่างเพศช่องว่างระหว่างเพศในที่ทำงานติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/0GhvvlB0Cbw/95683,2021_10_29
ฟังเสียงสะท้อนในอุตสาหกรรมท่องเที่ยวก่อนเปิดประเทศ 1 พ.ย.นี้,"Submitted on Fri, 2021-10-29 18:01ทอฝัน ช่วยชู แปล/เรียบเรียง เปิดรายงานที่มูลนิธิ ทอมป์สัน รอยเตอร์ ไปสำรวจมุมมองของผู้ประกอบการโรงแรมขนาดเล็ก และบริษัทท่องเที่ยวในไทยและบาหลี ต่อนิยาม ""นักท่องเที่ยวคุณภาพ"" ก่อนเปิดประเทศ 1 พ.ย.นี้ พร้อมข้อเสนอของ 'ธนาธร' ที่แนะให้เปิดภายในก่อน ขณะที่ 'ทักษิณ' เตือนว่าระบบสาธารณสุขต้องเรียบร้อยกว่านี้ นับตั้งแต่วันที่ 1 พ.ย. เป็นต้นไป ประเทศไทยจะยกเว้นการกักกันผู้มาเยือนที่ได้รับวัคซีนครบถ้วนจาก 46 ประเทศที่มีความเสี่ยงต่ำ และจะค่อยๆ เพิ่มขึ้นเพื่อฟื้นฟูเศรษฐกิจที่ย่ำแย่ โดยมุ่งเน้นที่นักท่องเที่ยวระดับพรีเมียมหรือนักท่องเที่ยวคุณภาพ ศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 หรือ ศบค. แถลงการณ์ถึงข้อสรุปการประชุมวางแผนแนวทางในการเปิดประเทศจากหน่วยงานต่างๆ ที่เกี่ยวข้องเมื่อช่วงบ่ายของวันที่ 18 ต.ค.ที่ผ่านมา ถึงข้อพิจารณาหลักในการเปิดประเทศ ได้ข้อสรุปด้วยกัน 3 ปัจจัย ดังนี้ 1. ปัจจัยด้านมาตรการสาธารณสุข 2. ปัจจัยที่เกี่ยวเนื่องกับภาคเศรษฐกิจ ซึ่งแบ่งออกเป็น 2 เรื่อง ได้แก่ ภาคการท่องเที่ยว และภาคธุรกิจที่เกี่ยวข้อง และ 3. ความสอดคล้องกับมาตรการเข้า - ออกของประเทศอื่นๆ ธนกร วังบุญคงชนะ โฆษกประจำสำนักนายกรัฐมนตรี กล่าวว่า สำหรับนักท่องเที่ยวต่างชาติที่จะเดินทางเข้ามานั้น ประเทศไทยยินดีต้อนรับ แต่จะมีเงื่อนไขและวิธีปฏิบัติที่แตกต่างกัน ขึ้นอยู่กับระดับความเสี่ยงของประเทศต้นทาง และการฉีดวัคซีนของนักท่องเที่ยว ทั้งนี้เป็นไปตาม 3 แนวทางการรับนักท่องเที่ยวต่างชาติ ของ ททท. รัฐบาลเชื่อมั่นว่านโยบายการเปิดประเทศดังกล่าว จะมีส่วนสำคัญในการพลิกฟื้นเศรษฐกิจของไทย โดยเฉพาะในภาคการท่องเที่ยวให้กลับมาเดินหน้าต่อไปได้ แต่การเปิดประเทศต้อนรับต่างชาติเพื่อพลิกฟื้นเศรษฐกิจนี้ ดูเหมือนว่าธุรกิจตั้งแต่ชนชั้นกลางไปจนถึงชนชั้นล่างในห่วงโซ่เศรษฐกิจการบริการทั้งวงจร อาจไม่ได้รับการกระจายรายได้เท่าที่ควร แฟ้มภาพจาก Pixabay มูลนิธิ ทอมป์สัน รอยเตอร์ (Thomson Reuters Foundation) โดย Rina Chandran เผยแพร่รายงานเมื่อวันที่ 21 ต.ค. 2564 ไปคุยกับผู้ประกอบการโรงแรมขนาดเล็ก และบริษัทท่องเที่ยวในไทยและบาหลี ว่าความพยายามดึง ""นักท่องเที่ยวคุณภาพ"" ที่ขาดคำนิยามชัดเจนที่มากไปกว่าจ่ายเงินเยอะ จะทำให้เกิดปัญหาในการเลือกปฏิบัติ คนชั้นกลางไปจนถึงชั้นล่างในห่วงโซ่เศรษฐกิจการบริการจะได้อะไรจากการเปิดประเทศน้อย สะท้อนห่วงโซ่เศรษฐกิจการบริการผ่านการท่องเที่ยวเชียงใหม่ ผู้ประกอบการเชียงใหม่ต่างรอคอยการกลับมาของนักท่องเที่ยวทั้งในและต่างประเทศ บรรยากาศเมืองเก่าในเชียงใหม่เป็นตรอกซอกที่มีวัดพุทธโบราณ เกสต์เฮาส์ โรงแรมหรู บาร์และร้านอาหาร รวมทั้งธุรกิจอื่นๆ ที่จัดเตรียมไว้สำหรับนักท่องเที่ยวนับล้านที่มักจะแห่กันไปที่นั่น ขณะนี้ธุรกิจจำนวนมาก ณ เชียงใหม่ปิดตัวลง บาร์ส่วนใหญ่ก็พากันปิดตัวลงท่ามกลางการห้ามขายเครื่องดื่มแอลกอฮอล์เพื่อควบคุมการแพร่ระบาดของโควิด-19 ในประเทศเอเชียตะวันออกเฉียงใต้ที่ปิดให้บริการนักท่องเที่ยวต่างชาติเป็นส่วนใหญ่ตั้งแต่เดือนมีนาคม 2563 รบ.ไทย ประกาศปรับทิศเน้นนักท่องเที่ยวคุณภาพ สุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน สุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน กล่าวในงานแถลงข่าวว่าประเทศไทยจะหันมาเน้นนักท่องเที่ยวคุณภาพเพื่อสามารถสร้างรายได้ให้กับประเทศมากขึ้น “แทนที่จะพึ่งพานักท่องเที่ยว 40 ล้านคนเพื่อสร้างรายได้ 2 ล้านล้าน เราจะหันมาเน้นที่นักท่องเที่ยวคุณภาพที่สามารถใช้จ่ายได้มากขึ้น สิ่งนี้จะดีต่อสิ่งแวดล้อมและทรัพยากรธรรมชาติของประเทศ” สุพัฒนพงษ์กล่าว และเสริมว่าจะดึงดูดนักท่องเที่ยวต่างชาติได้ประมาณ 1 ล้านคนก่อนเดือน เม.ย. 2565 โดยไม่ระบุว่าใครเป็นนักท่องเที่ยวที่มีคุณภาพ นอกจากนี้ นักท่องเที่ยวต่างชาติจำนวน 40 ล้านคนในปี 2019 มีการใช้จ่ายคิดเป็น 11.4% ของผลิตภัณฑ์มวลรวมภายในประเทศ ประเทศไทยสูญเสียรายได้จากการท่องเที่ยวไปประมาณ 5 หมื่นล้านดอลลาร์ในปีที่แล้ว ซึ่งลดลง 82% และคาดว่าจะมีนักท่องเที่ยวเพียง 100,000 คนในปีนี้ ธุรกิจบริการราคาประหยัดถูกละเลย ในขณะที่ประเทศกำลังเตรียมที่จะเปิดให้บริการในช่วงไฮซีซั่นของนักท่องเที่ยวตั้งแต่เดือนพฤศจิกายนถึงมีนาคม โรงแรมราคาประหยัดและธุรกิจอื่นๆ ที่ต้องพึ่งพาแบ็คแพ็คเกอร์และผู้เดินทางราคาประหยัดก็ถูกละเลย เพราะประเทศไทยจะเน้นไปที่นักท่องเที่ยวระดับพรีเมียม รัชนา ผู้จัดการเกสท์เฮ้าส์ราคาปานกลางในเมืองเชียงใหม่เล่าว่า การเจาะเน้นนักท่องเที่ยวที่ใช้จ่ายราคาสูงนั้นไม่ถูกต้อง เธอต้องการให้นักท่องเที่ยวทุกประเภทเข้ามาพักโดยเร็ว “เชียงใหม่มีนักท่องเที่ยวทุกประเภทมาโดยตลอด ดังนั้น การจะเน้นเฉพาะนักท่องเที่ยวที่มีการใช้จ่ายสูงนั้นไม่ถูกต้อง แล้วเราล่ะ? ธุรกิจทั้งหมดควรมีโอกาสเหมือนกันเมื่อเราเปิดใหม่อีกครั้ง” “มันดีถ้านักท่องเที่ยวใช้เงินเยอะ แต่เราอยากให้นักท่องเที่ยวทุกประเภทมากัน เพราะเราเดือดร้อนมามากแล้ว” รชนากล่าวทิ้งท้าย ทบทวนนิยาม 'นักท่องเที่ยวคุณภาพ' ต้องใส่ใจสิ่งแวดล้อมและวัฒนธรรมท้องถิ่น ศูนย์วิจัยและพัฒนาการท่องเที่ยว (Center of Tourism Research and Development) ได้ให้ความหมายของนักท่องเที่ยวคุณภาพ ว่าเป็นกลุ่มที่มีแนวโน้มใช้จ่ายระหว่างการท่องเที่ยวสูง เลือกซื้อสินค้าและบริการที่มีคุณภาพ เที่ยวอย่างรับผิดชอบ และไม่สร้างผลกระทบทางลบให้กับแหล่งท่องเที่ยว ลูฮุท บินซาร์ ปันด์จัยตัน รัฐมนตรีประสานงาน กิจการการเดินเรือและการลงทุนของอินโดนีเซีย ที่ดูแลการเปิดประเทศกล่าวในบาหลี ซึ่งเปิดทำการอีกครั้งเมื่อสัปดาห์ที่แล้วสำหรับนักท่องเที่ยวจาก 20 ประเทศ โดยต้องกักตัวเป็นเวลา 5 วัน ว่าทางการมุ่งเน้นที่จะคัดเลือกนักท่องเที่ยวให้มากกว่านี้ “เราจะกรองนักท่องเที่ยว เราไม่ต้องการให้แบ็คแพ็คมา เพื่อให้บาหลียังคงสะอาดซึ่งผู้คนที่มามีคุณภาพ” ลูฮุทกล่าว เกาะบาหลีขึ้นชื่อเรื่องหาดทรายและวัดฮินดูที่โดดเด่น มีผู้เข้าชมมากกว่า 6 ล้านคนในปี 2019 และอาศัยรายได้จากการท่องเที่ยวมากกว่าครึ่งของประเทศ ด้าน เนียวมัน สุขมา อาริดา อาจารย์ด้านการท่องเที่ยวที่มหาวิทยาลัยอูดายานาในบาหลีกล่าวว่า นักท่องเที่ยวที่มีคุณภาพนั้นไม่ใช่เพียงแค่คนที่จ่ายเงินท่องเที่ยวในราคาที่สูงเท่านั้น แต่ต้องอนุรักษ์สิ่งแวดล้อมด้วย ""เราต้องชี้แจงความหมายของการท่องเที่ยวระดับพรีเมียมและการท่องเที่ยวที่มีคุณภาพก่อน ความเข้าใจของรัฐบาลเกี่ยวกับการท่องเที่ยวที่มีคุณภาพเป็นเพียงคนที่จ่ายราคาสูง"" เนียวมันกล่าว “แต่นักท่องเที่ยวที่มีคุณภาพคือผู้ที่ใส่ใจในการอนุรักษ์สิ่งแวดล้อม เคารพวัฒนธรรมท้องถิ่นและชุมชนท้องถิ่น นี่คือข้อกำหนดในตอนนี้ ไม่ใช่แค่เงิน” เขากล่าวทิ้งท้าย นักท่องเที่ยวคุณภาพอาจส่งผลให้เศรษฐกิจรั่วไหล Stuart McDonald ผู้ก่อตั้งเว็บไซต์ท่องเที่ยวเอเชียตะวันออกเฉียงใต้กล่าวว่า ช่องว่างที่ถูกบังคับโดยโควิด-19 เป็น ""โอกาสครั้งหนึ่งในชีวิต"" ที่จะคิดใหม่เกี่ยวกับการท่องเที่ยว การจัดลำดับความสำคัญที่เรียกว่านักท่องเที่ยวระดับพรีเมียม ทางการได้ประเมินคุณภาพอย่างไม่ถูกต้องด้วยการใช้จ่ายที่สูงขึ้นและผลกระทบต่อสิ่งแวดล้อมที่จำกัด “แน่นอนว่ามันสมเหตุสมผลแล้วที่ประเทศควรมุ่งเน้นไปที่นักท่องเที่ยวที่มีคุณภาพ แต่นั่นไม่จำเป็นต้องหมายถึงนักท่องเที่ยวที่มีการใช้จ่ายสูง การท่องเที่ยวระดับไฮเอนด์มีผลกระทบด้านสิ่งแวดล้อมสูงสุด และมีแนวโน้มสูงสุดต่อการรั่วไหลของเศรษฐกิจ” แมคโดนัลด์กล่าว ‘ธนาธร’ แนะเปิดภายในก่อน ‘ทักษิณ’ ย้ำระบบสาธารณสุขต้องเรียบร้อยกว่านี้ ขณะที่ เมื่อวันที่ 12 ต.ค.ที่ผ่านมา มติชนออนไลน์ รายงานความเห็นของ ธนาธร จึงรุ่งเรืองกิจ ประธานคณะก้าวหน้า ถึงกรณีรัฐบาลมีแผนจะเปิดประเทศ ในวันที่ 1 พ.ย. นี้ โดย ธนาธร กล่าวว่า การเปิดประเทศเป็นสิ่งที่จำเป็น แต่การเปิดประเทศจำเป็นจะต้องเปิดภายในก่อน ซึ่งเป็นวิธีที่ต่างประเทศใช้กันทั่วไป ต้องคลายล็อคภายในก่อน ให้ประชาชนใช้ชีวิตตามปกติก่อนถึงจะเปิดจากภายนอกเข้ามา ไม่มีประเทศใดจะเริ่มเปิดจากข้างนอกโดยที่ข้างในไม่มีการคลายล็อค “การเปิดให้ต่างประเทศเข้ามาสำคัญมากๆ กับเศรษฐกิจไทย แต่อย่างไรก็ตาม เราจะไม่สามารถรับประกันความปลอดภัยของทั้งนักท่องเที่ยวและคนในชาติได้เลย ถ้าเกิดว่าเราไม่เริ่มจากการเปิดประเทศให้เป็นปกติเสียก่อน” ธนาธร กล่าว ทักษิณ ชินวัตร อดีตนายกฯ ในนาม 'Tony Woodsome' กล่าวผ่านทาง Live CareTalk x Care ClubHouse ของช่อง Voice TV ระบุว่า หากประเทศจะเปิดได้ ประชาชนจะต้องฉีดวัคซีน 2 เข็มไปกว่า 60 – 70 เปอร์เซ็นต์แล้ว และต้องเป็นวัคซีนที่มีคุณภาพ รวมทั้งต้องจัดการระบบสาธารณสุขให้เรียบร้อยกว่านี้ คนป่วยต้องมีที่รักษาพร้อม นี่คือสิ่งที่แสดงให้เห็นว่าประเทศจะเปิดได้ จึงอยากให้นายกรัฐมนตรีไปทบทวน และต้องคำนวณให้ชัดเจนว่าจะเปิดด้วยหลักการใด สำหรับการเปิดประเทศที่จะถึงนี้ ศบค. ออกแถลงการณ์จังหวัดที่กำหนดเป็นพื้นที่นำร่องการท่องเที่ยว (บลูโซนหรือพื้นที่สีฟ้า) ในแต่ละระยะ รวมทั้งหมด 4 ระยะ โดยมีไทม์ไลน์ดังนี้ ระยะนำร่อง (ตั้งแต่ 1 - 31 ต.ค. 2564) จำนวน 4 จังหวัด ซึ่งเป็นพื้นที่นำร่องเดิมที่ดำเนินการตั้งแต่เดือน ก.ค. - ส.ค. 2564 ได้แก่ ภูเก็ต สุราษฎร์ธานี (เกาะสมุย เกาะพะงัน และเกาะเต่า) พังงา (เขาหลักและเกาะยาว) และกระบี่ (เกาะพีพี เกาะไหง และไร่เลย์) ระยะที่ 1 (ตั้งแต่ 1 - 30 พ.ย. 2564) เปิดอีก 15 จังหวัด ได้แก่ กรุงเทพฯ สมุทรปราการ กระบี่ พังงา ประจวบคีรีขันธ์ (ตำบลหัวหิน และหนองแก) เพชรบุรี (เทศบาลเมืองชะอำ) ชลบุรี (พัทยา อ.บางละมุง ต.นาจอมเทียน ต.บางเสร่ เกาะสีชัง และ อ.ศรีราชา) ระนอง (เกาะพยาม) เชียงใหม่ (อ.เมือง อ.แม่ริม อ.แม่แตง และ อ.ดอยเต่า) เลย (เชียงคาน) บุรีรัมย์ (อ.เมือง) หนองคาย (อ.เมือง อ.ศรีเชียงใหม่ อ.ท่าบ่อ และ อ.สังคม) อุดรธานี (อ.เมือง อ.นายูง อ.หนองหาน อ.ประจักษ์ศิลปาคม อ.กุมภวาปี และ อ.บ้านดุง) ระยอง (เกาะเสม็ด) และตราด (เกาะช้าง) รวมทั้งหมด 17 จังหวัด ระยะที่ 2 (ตั้งแต่ 1 - 31 ธ.ค. 2564) เปิดอีก 16 จังหวัด ได้แก่ เชียงราย แม่ฮ่องสอน ลำพูน แพร่ สุโขทัย เพชรบูรณ์ ปทุมธานี พระนครศรีอยุธยา ขอนแก่น นครราชสีมา นครศรีธรรมราช ตรัง พัทลุง สงขลา ยะลา และนราธิวาส รวมทั้งหมด 33 จังหวัด และระยะที่ 3 (ตั้งแต่ 1 ม.ค. 2565) เปิดอีก 12 จังหวัดที่มีพรมแดนติดต่อกับประเทศเพื่อนบ้าน ได้แก่ สุรินทร์ สระแก้ว จันทบุรี ตาก นครพนม มุกดาหาร บึงกาฬ อุบลราชธานี น่าน กาญจนบุรี ราชบุรี และสตูล รวมทั้งหมด 45 จังหวัด สำหรับ ทอฝัน ช่วยชู ผู้แปล พร้อมทั้งเสริมข้อมูลชิ้นนี้ นักศึกษาจากสาขานิเทศศาสตร์ มหาวิทยาลัยวลัยลักษณ์ ปัจจุบันเป็นนักศึกษาฝึกงานประจำกองบรรณาธิการข่าวประชาไท ข่าวเศรษฐกิจคุณภาพชีวิตเปิดประเทศนักท่องเที่ยวคุณภาพบลูโซนCOVID-19นักท่องเที่ยวทอฝัน ช่วยชูติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/joX-QfuF5jg/95685,2021_10_29
ยืนหยุดทรราช เชียงใหม่ วันที่ 70 : สังคมไทยจะรับผิดชอบต่อเยาวชน 15 ปี ที่ถูกยิงตายที่ดินแดงอย่างไร,"Submitted on Fri, 2021-10-29 19:54วรรณา แต้มทอง รายงาน We, The People จัดยืนหยุดทรราช เชียงใหม่วันที่ 70 พร้อมชวนนักวิชาการและนักกิจกรรมตอบคำถามที่ว่า “สังคมไทยจะรับผิดชอบต่อความตายของเยาวชนอายุ 15 ปีที่ถูกยิงที่ดินแดงอย่างไร” 29 ต.ค. 2564 เมื่อวันที่ 28 ต.ค. ที่ผ่านมา กลุ่ม “We, The People” ชวนชาวเชียงใหม่จัดกิจกรรมยืนหยุดทรราชเวลา 1 ชั่วโมง 12 นาที ต่อเนื่องครบ 70 วัน เพื่อเรียกร้องให้คืนสิทธิประกันตัวให้แก่นักโทษการเมือง หลังแพนกวิน พริษฐ์ ชิวารักษ์, อานนท์ นำภา, ไผ่ จตุภัทร์ บุญภัทรรักษา และเยาวชน – ประชาชนที่ออกมาเคลื่อนไหวเรียกร้องประชาธิปไตยหลายคนถูกคุมขังอย่างไม่เป็นธรรม อรรถจักร์ สัตยานุรักษ์ อาจารย์ประจำภาควิชาประวัติศาสตร์ มหาวิทยาลัยเชียงใหม่ อรรถจักร์ สัตยานุรักษ์ อาจารย์ประจำภาควิชาประวัติศาสตร์ มหาวิทยาลัยเชียงใหม่ มีความคิดเห็นต่อกรณีที่เยาวชนที่ออกมาเคลื่อนไหวได้รับผลกระทบในชีวิตอย่างหนัก อาทิ เบนจา อะปัญ ที่ถูกคุมขังอยู่ตอนนี้ หรือ “สายน้ำ”(นามสมมติ) นักเรียนวัย 16 ปีที่สวมเสื้อคร็อปท็อปและเขียนข้อความ พ่อกูชื่อ “มานะ” ไม่ใช่ วชิราลงกรณ์ ไว้บนหลังขณะร่วมกิจกรรม 'แคตวอล์กราษฎร' เมื่อ 29 ต.ค.63 ที่หน้าวัดแขก ถนนสีลม ซึ่งอัยการสูงสุดมีนัดส่งฟ้องสายน้ำในคดี 112 ต่อศาลเยาวชนฯ ในวันนี้ ดังนี้ “ประเด็นหลักคือการที่เด็กทั้งหมดถูกคุมขังโดยไม่ให้ประกันตัว เป็นสิ่งที่แย่ที่สุดในความหมายว่ามันสั่นสะเทือนทั้งระบบยุติธรรมเลย นี่คือสิทธิพื้นฐานของพลเมืองที่ควรจะได้รับจากรัฐ สังคมไทยควรจะตระหนักว่าทุกคนพร้อมที่จะเผชิญกับเหตุการณ์เช่นนี้ ไม่ใช่แค่คดี 112 ทุกคดีก็เป็นเช่นนี้ได้ ความเป็นมาตรฐานของการให้ประกันตัวของการเป็นสิทธิพลเมืองไม่มีอีกแล้ว ประเด็นที่สอง กรณีคดีสายน้ำผมคิดว่าเราจำเป็นที่จะต้องคิดว่า เราจะสร้างจริยธรรมทางการเมืองกันอย่างไร อันนี้ต่างหากที่สำคัญ เราเรียกร้องให้ชนชั้นนำทั้งหมดให้ไตร่ตรองว่าเรากำลังเผชิญการเปลี่ยนแปลงที่สำคัญที่สุด ดังนั้นไม่ง่ายที่คุณจะใช้อำนาจกฎหมายที่มันบิดเบือนแบบนี้มาทำให้ทุกอย่างพังพินาศลง” อรรถจักร์ กล่าว “ผมคิดว่าในขณะที่ตำรวจที่บาดเจ็บถูกประคบประหงม ถูกให้ความสำคัญ เด็กที่เขาต่อสู้บนความถูกต้อง ความรู้สึกของเขากลับถูกทอดทิ้ง ผมคิดว่าสังคมควรที่จะต้องเรียกร้องความยุติธรรมจากรัฐ และสังคมควรจะต้องตระหนักว่านี่คือปัญหาใหญ่ เป็นปัญหาของจริยธรรมทางสังคมเลยทีเดียว” อรรถจักร์ กล่าวถึงคำถามที่ว่าสังคมไทยจะรับผิดชอบต่อความตายของเยาวชนอายุ 15 ปีที่ถูกยิงที่ดินแดงอย่างไร ภัควดี วีระภาสพงษ์ ภัควดี วีระภาสพงษ์ มีความคิดเห็นต่อกรณีที่เยาวชนที่ออกมาเคลื่อนไหวได้รับผลกระทบในชีวิตอย่างหนัก ดังนี้ “ความจริงความคิดเห็นทางการเมืองเป็นสิ่งที่ต้องได้รับการคุ้มครองจากรัฐธรรมนูญ แต่ตอนนี้รัฐบาลนี้และกลไกยุติธรรมทั้งหมดตอนนี้ละเมิดกฎหมายรัฐธรรมนูญเสียเอง เยาวชนเหล่านี้เขาก็เป็นคนของประเทศ รัฐบาลเผด็จการก็เอาคนที่เก่งที่สุดไปขังคุกหมดเลย และเอาคนที่ชั่วที่สุดไปมีอำนาจ ซึ่งนี่เป็นลักษณะเฉพาะของรัฐบาลเผด็จการในโลกนี้” “อย่างแรกเราจะต้องกดดันให้รัฐบาลหยุดใช้ คฝ. ไปปราบเยาวชนที่ดินแดง และต้องยอมรับว่าปัญหาที่ดินแดงเป็นปัญหาของสังคมด้วย ไม่ใช่ปัญหาการเมืองอย่างเดียวและมันเกิดจากการบริหารงานผิดพลาดของรัฐบาล เพราะฉะนั้นรัฐบาลต้องลงแก้ปัญหาเรื่องพวกนี้โดยไม่ใช้ความรุนแรงและเยียวยาให้กับเยาวชนทั้งหมดด้วย” ภัควดี ตอบคำถามที่ว่าสังคมไทยจะรับผิดชอบต่อความตายของเยาวชนอายุ 15 ปีที่ถูกยิงที่ดินแดงอย่างไร ดรุณี ไพศาลพาณิชย์กุล อาจารย์ประจำคณะนิติศาสตร์ มหาวิทยาลัยเชียงใหม่ ดรุณี ไพศาลพาณิชย์กุล อาจารย์ประจำคณะนิติศาสตร์ มหาวิทยาลัยเชียงใหม่ มีความคิดเห็นต่อกรณีที่เยาวชนที่ออกมาเคลื่อนไหวได้รับผลกระทบในชีวิตอย่างหนัก ดังนี้ “การแสดงความคิดเห็นเป็นเสรีภาพขั้นพื้นฐานของสังคมประชาธิปไตย ซึ่งรัฐและเจ้าหน้าที่รัฐ ควรเคารพสิทธิในเสรีภาพดังกล่าวของประชาชน เจ้าหน้าที่ตำรวจและบุคคลในกระบวนการยุติธรรม คือบุคคลที่มีความรู้ความเข้าใจต่อหลักการดังกล่าวมากที่สุด ดังนั้นจึงไม่ควรกลายเป็นผู้ละเมิดเสียเอง ขอเรียกร้องให้กระบวนการยุติธรรมมีความกล้าหาญในการบังคับใช้กฎหมายที่เคารพต่อหลักการ หลักกฎหมาย และหลักสากล” “ขอแสดงความเสียใจกับครอบครัวของเยาวชนที่เสียชีวิต และขอเรียกร้องให้หน่วยงานรัฐ องค์กรอิสระ อย่างกสม. (คณะกรรมการสิทธิมนุษยชนแห่งชาติ) เร่งแสวงหาความจริง เพื่อนำผู้กระทำความผิดมาลงโทษ อย่าให้เป็นการผลิตซ้ำ ตอกย้ำ การลอยนวลพ้นผิด” ดรุณี ตอบคำถามที่ว่า สังคมไทยจะรับผิดชอบต่อความตายของเยาวชนอายุ 15 ปีที่ถูกยิงที่ดินแดงอย่างไร นัทมน คงเจริญ คณบดีคณะนิติศาสตร์ มหาวิทยาลัยเชียงใหม่ นัทมน คงเจริญ คณบดีคณะนิติศาสตร์ มหาวิทยาลัยเชียงใหม่ มีความคิดเห็นต่อกรณีที่เยาวชนที่ออกมาเคลื่อนไหวได้รับผลกระทบในชีวิตอย่างหนัก ดังนี้ “ในส่วนหนึ่งการแสดงความคิดเห็นทางการเมือง เป็น Absolute Right สิทธิเด็ดขาด การคิดต่างทางการเมืองไม่ใช่อาชญากรรมที่รัฐจะสามารถตอบโต้โดยการใช้ความรุนแรง สองผู้กระทำเป็นเด็กและเยาวชน รัฐจะต้องมีมาตรการที่เคารพสิทธิของทั้งตัวผู้เสียหายและตัวผู้กระทำด้วยในฐานะที่เขาเป็นเด็กและเยาวชน ในหลักการทั้ง 2 ข้อนี้รัฐจึงไม่ควรอย่างยิ่งที่จะใช้ความรุนแรงกับผู้ที่ออกมาเคลื่อนไหว” “ในส่วนการเสียชีวิตของเยาวชนที่ถูกยิงที่ดินแดง ท่าทีของสังคมต่อการกระทำและผลที่เกิดขึ้นสังคมต้องไม่ปล่อยให้การกระทำเช่นนี้ลอยนวล ต้องตั้งคำถามและเรียกร้องให้รัฐบาลออกมารับผิดชอบ ทั้งในส่วนของ คฝ. เองพฤติกรรมเช่นนี้ต้องไม่ถูกยอมรับ ต้องมีการแก้ไข รัฐบาลปฏิเสธไม่ได้เพราะว่าตนเองเป็นผู้ใช้อำนาจ และไม่สามารถอ้างหน้าที่ในการจัดการการชุมนุมสาธารณะได้ ถ้าเราในฐานะสมาชิกของสังคมเพิกเฉยต่อการกระทำเช่นนี้ สักวันหนึ่งมันจะเกิดขึ้นอีก และมันจะลุกลาม” นัทมน ตอบคำถามที่ว่าสังคมไทยจะรับผิดชอบต่อความตายของเยาวชนอายุ 15 ปีที่ถูกยิงที่ดินแดงอย่างไร ก่อนจบกิจกรรมยืนหยุดทรราชวานนี้ผู้เข้าร่วมได้มีการจุดเทียมเพื่อไว้อาลัยแด่ “วาฤทธิ์ สมน้อย” เยาวชนอายุ 15 ปี ที่ถูกยิงบริเวณคอที่หน้าสน.ดินแดง ในคืนวันที่ 16 ส.ค. 2564 ระหว่างมีการชุมนุมทางการเมืองย่านดินแดง หลังเกิดเหตุการณ์วาฤทธิ์รักษาตัวอยู่ที่โรงพยาบาลนานกว่า 2 เดือน ก่อนจะเสียชีวิตลงเมื่อวันที่ 28 ต.ค. ที่ผ่านมา “ขอระลึกถึงน้องที่เสียชีวิต ขอให้วิญญาณของน้องไปสู่สุคติ และเราจะสืบสานอุดมการณ์เพื่อประชาธิปไตยต่อไป” นัทมน คงเจริญ คณบดีคณะนิติศาสตร์ มหาวิทยาลัยเชียงใหม่ เป็นตัวแทนกล่าวไว้อาลัยให้แก่เยาวชนผู้จากไป ข่าวการเมืองสิทธิมนุษยชนวาฤทธิ์ สมน้อยประกันตัวนักโทษการเมืองWeThe Peopleยืนหยุดทรราชวรรณา แต้มทองติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/HsEjfbsFRAA/95686,2021_10_29
ปชช. ร่วมไว้อาลัย 'วาฤทธิ์' เยาวชนที่เสียชีวิต ถูกยิงหน้า สน.ดินแดง ก่อน ตร.จับผู้ร่วมกิจกรรม,"Submitted on Fri, 2021-10-29 20:53ประมวลสถานการณ์ ประชาชนร่วมทำกิจกรรมจุดเทียนรำลึก 'วาฤทธิ์ สมน้อย' เยาวชนอายุ 15 ปี ที่เสียชีวิต ถูกปืนยิงหน้า สน.ดินแดง ก่อนเกิดเหตุชุลมุน ตร.จับประชาชนที่มาร่วมกิจกรรม เบื้องต้น ยังไม่ทราบจำนวนผู้ถูกจับกุมที่แน่ชัด ภาพบรรยากาศกิจกรรมไว้อาลัย วาฤทธิ์ สมน้อย สืบเนื่องจากกลุ่มนักกิจกรรมการเมืองนามว่า ""Free Youth"" ประกาศนัดจุดเทียนจัดรำลึกให้แก่ “วาฤทธิ์ สมน้อย” เยาวชนอายุ 15 ปีที่เสียชีวิตเมื่อวานนี้ (28 ต.ค.) ที่โรงพยายาลราชวิถีนานถึง 2 เดือนเศษ เนื่องจากถูกปืนยิงที่หน้า สน.ดินแดง เมื่อ ส.ค. 64 แม้ว่าเวลาจะผ่านมากว่าสองเดือน แต่คดีกลับไปคืบหน้า โดยจับผู้ต้องสงสัยได้เพียงรายเดียว 29 ต.ค. 64 ผู้สื่อข่าวรายงานเมื่อเวลา 16.25 น. ที่ สน.ดินแดง กลุ่มประชาชนเริ่มมารวมตัวกันที่หน้า สน. เรียกร้องให้ทางเจ้าหน้าที่เปิดแนวรั้วเหล็กที่กั้นอยู่หน้าทางเข้า เพื่อให้ประชาชนสามารถเข้าไปทำกิจกรรมรำลึก วาฤทธิ์ หน้า สน.ดินแดงได้ เวลา 16.50 น. แซม ซาแมท ผู้ต้องหาคดี ม.112 พยายามยืนยันให้ทางตำรวจเปิดให้ประชาชนเข้าไปจุดเทียนรำลึกบริเวณด้านใน สน. แต่ทาง ตร. ยืนยันว่าต้องทำข้างนอก ต่อมา แซม และ วรวรรณ แซ่อั้ง หรือป้าเป้า เข้าไปข้างในและจุดเทียนลานหน้า สน. ก่อนนำธูปไปปักที่ต้นไม้หน้าอาคาร แซม ซาแมท (ขวา) ผู้ถูกกล่าวหา ม.112 และ วรวรรณ แซ่อั้ง หรือป้าเป้า แซม ซาแมท ขณะจุดเทียนไว้อาลัยใน สน.ดินแดง เวลา 17.15 น. ตำรวจดินแดงประกาศขอความร่วมมือว่าอย่าลบหลู่สิ่งศักดิ์สิทธิ์ของสถานที่ หลังจากประชาชนเอาน้ำแดงราดศาลพระภูมิ และใช้รองเท้าแตะไปวางบนหลังคาศาล จากนั้นได้มี ตร.นอกเครื่องแบบปีนขึ้นไปเอารองเท้าลง ทั้งนี้ ประชาชนที่มาแสดงความไม่พอใจการประกาศของ ตร.ที่ห่วงกังวลต่อสิ่งศักดิ์สิทธิ์ของสถานที่ แต่ไม่ถามหาความยุติธรรมต่อกรณีของวาฤทธิ์ ที่ถูกยิงเสียชีวิต การถ่ายทอดสดผ่านเฟซบุ๊กของ The Reporters เมื่อเวลา 17.33 น. พบว่า นพ.ทศพร เสรีรักษ์ จาก We Care เพื่อไทย เดินทางมาร่วมงานจุดเทียนรำลึก พร้อมวางพวงรีดหน้า สน.ดินแดง เพื่อไว้อาลัยให้กับ วาฤทธิ์ นอกจากนี้ บนพวงหรีดจะสังเกตเห็นว่า มีหมายเลข 1 ซึ่งหมายความว่า วาฤทธิ์ เป็นผู้ชุมนุมรายแรกที่เสียชีวิตจากการออกมาขับไล่ พล.อ.ประยุทธ์ จันทร์โอชา นายกรัฐมนตรี และ นพ.ทศพร หวังว่าจะไม่มีคนที่ 2 และ 3 ที่ต้องเสียชีวิตจากการชุมนุมด้วยความสงบ นอกจากการวางพวงหรีดของ นพ.ทศพร แล้ว บรรยากาศหน้า สน.ดินแดง มีประชาชนนำดอกไม้ และจุดเทียนไว้อาลัยให้เยาวชนผู้เสียชีวิตอย่างต่อเนื่อง นพ.ทศพร เสรีรักษ์ จากกลุ่ม We Care เพื่อไทย ตร.จับผู้มาร่วมกิจกรรม ประมวลสถานการณ์กิจกรรมไว้อาลัย 'วาฤทธิ์' ช่วงเวลา 17.57-18.30 น. เบื้องต้น มีรายงานว่า ตร. ดินแดง จับประชาชน 3 ราย ได้รับการปล่อยตัวแค่รายเดียว เวลา 17.57 น. ประชาชนเอาวัตถุติดไฟไปวางบนศาลพระภูมิหน้า สน.ดินแดง จากนั้น ตร.นอกเครื่องแบบใน สน. เอาที่ถังดับเพลิงมาดับ แต่หลังจากเหตุดังกล่าวไม่ถึง 5 นาที มีประชาชนถูกจับกุม 1 ราย ถูกพาตัวเข้าไป สน.ดินแดง ยังไม่ทราบว่าถูกตั้งข้อหาอะไรหรือไม่ และยังไม่ถูกปล่อยตัว ตำรวจดินแดง คุมตัว ปชช.เข้าไป สน. ในเวลาไล่เลี่ยกัน แนวตำรวจชุดกากีพร้อมอุปกรณ์ปราบจลาจล มีบางรายพกอาวุธลูกซอง ได้เดินแถวเข้าหากลุ่มผู้ชุมนุมที่อยู่บนถนนมิตรไมตรีหน้า สน. แล้วเข้าล้อมจับกุมแซม ซาแมท ผู้ถูกกล่าวหา ม.112 ที่วันนี้มาร่วมรำลึก ‘วาฤทธิ์’ ในขณะจับเจ้าหน้าที่ตะโกนว่าอย่าขัดขืน ผู้สื่อข่าว รายงานด้วยว่า ขณะแซม ซาแมทถูก ตร.จับกุม มีอาการเป็นลม เจ้าหน้าที่พยาบาลและตำรวจได้พาแยกออกมาที่โต๊ะพยาบาลหน้า สน. จนเมื่อเวลา 18.05 น. หลังหน่วยพยาบาลปฐมพยาบาลแซม จนฟื้นแล้ว ตร.ได้คุมตัวแซม สาแมท ขึ้นรถห้องขัง พาตัวไปที่กองบัญชาการตำรวจปราบปรามยาเสพติด (บช.ปส.) เบื้องต้น ยังไม่ทราบถูกตั้งข้อหาอะไร ทั้งนี้ ผู้สื่อข่าวได้รับรายงานว่า ก่อนพาตัวแซมขึ้นรถห้องขัง ตำรวจมีการตะโกน ตะคอกสื่อให้ถอยออกไปด้วย แซม ซาแมท ถูกพาตัวขึ้นรถผู้ต้องขัง เวลา 18.07 น. มีประชาชนถูกจับกุมอีก 1 คน ไม่ทราบชื่อ-นามสกุล โดยตำรวจมีการค้นตัว 2 ครั้ง ก่อนปล่อยตัวไป เวลา 18.30 น. แม้ว่าเจ้าหน้าที่ใน สน.ดินแดง ประกาศผ่านเครื่องเสียงให้ผู้ชุมนุมยุติการชุมนุมและเดินทางกลับบ้าน โดยอ้างว่าผู้ชุมนุมกำลังฝ่าฝืน พ.ร.ก.ฉุกเฉินฯ แต่ยังคงมีประชาชนอยู่ร่วมจุดเทียนไว้อาลัยให้วาฤทธิ์ บริเวณหน้า สน.ดินแดง สำนักข่าว Voice TV รายงานเวลา 19.15 น. เจ้าหน้าที่ตำรวพร้อมรถตำรวจ 4-5 คัน ขับเข้ามายังพื้นที่กิจกรรม บริเวณหน้า สน.ดินแดงอีกครั้ง พร้อมใช้ถังดับเพลิงฉีดใส่เทียนที่ผู้ชุมนุมจุดเพื่อไว้อาลัย ‘วาฤทธิ์’ และต้อนมวลชนกลับ สามารถติดตามสถานการณ์ได้ที่เพจเฟซบุ๊ก ประชาไท prachatai.com ข่าวการเมืองสิทธิมนุษยชนสน.ดินแดนFree youthแซม สาแมทวาฤทธิ์ สมน้อยทศพร เสรีรักษ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/gbi4TY9g1qU/95687,2021_10_29
ประธานาธิบดีไต้หวันให้สัมภาษณ์ซีเอ็นเอ็นย้ำความสำคัญประชาธิปไตย-พร้อมเจรจากับผู้นำจีน,"Submitted on Fri, 2021-10-29 21:28สื่อซีเอ็นเอ็นจากสหรัฐฯ สัมภาษณ์ประธานาธิบดีไต้หวัน ไช่อิงเหวิน ประเด็นความมั่นคงในภูมิภาคหลังจากที่ไต้หวันกลายเป็นหนึ่งในพื้นที่ความขัดแย้งที่ตึงเครียดมากขึ้นระหว่างสหรัฐฯ และจีน โดยที่ไช่อิงเหวินย้ำภัยคุกคามจากจีนมีมากขึ้นทุกวัน ทั้งนี้ยังระบุถึงความสำคัญของประชาธิปไตย และพร้อมจะจับเข้าคุยกับจีน แก้ไขความขัดแย้งด้วยวิธีการทูต และเป็นครั้งแรกที่เธอยืนยันว่ามีกองทัพสหรัฐฯ อยู่ในไต้หวัน 28 ต.ค. 2564 ไช่อิงเหวิน ประธานาธิบดีไต้หวันกล่าวให้สัมภาษณ์ต่อสื่อซีเอ็นเอ็นในช่วงเวลาที่ความตึงเครียดระหว่างสหรัฐฯ และจีนกำลังเพิ่มขึ้นเรื่อยๆ โดยมีไต้หวันเป็นศูนย์กลางท่ามกลางภัยคุกคามจากจีนที่เธอบอกว่าเพิ่มขึ้นเรื่อยๆ ทุกวัน ไช่อิงเหวินบอกว่า ไต้หวันในตอนนี้เปรียบเสมือนเป็น ""ดวงประทีป"" ของประชาธิปไตยที่ต้องได้รับการปกป้องเพื่อเป็นความหสังศรัทธาให้กับคุณค่าประชาธิปไตยทั่วโลก ""ที่นี่(ไต้หวัน)คือเกาะที่มีประชากร 23 ล้านคนพยายามอย่างหนักทุกวันในการปกป้องตัวเองและปกป้องประชาธิปไตยของพวกเรา รวมถึงทำให้แน่ใจว่าประชาชนของพวกเราจะมีเสรีภาพในการที่พวกเขาควรได้รับ ... ถ้าหากพวกเราล้มเหลว นั่นก็หมายความว่าผู้คนที่เชื่อในคุณค่าเหล่านี้จะกังขาว่าคุณค่าเหล่านี้ควรค่าแก่การต่อสู้เพื่อให้ได้มาหรือไม่"" ไช่อิงเหวินกล่าวในบทสัมภาษณ์ ถึงแม้ว่าในประวัติศาสตร์จะมีพรรคชาตินิยมจีนที่หนีไปยังไต้หวันในช่วงที่สิ้นสุดสงครามกลางเมืองจีนเมื่อราวมากกว่า 70 ปีก่อนหน้านี้ แต่ก็ไม่เคยตกอยู่ภายใต้การปกครองของจีนแผ่นดินใหญ่เลย กระนั้นพรรคคอมมิวนิสต์จีนก็ยังอ้างว่าไต้หวันเป็นส่วนหนึ่งของจีน ซีเอ็นเอ็นประเมินว่าการที่จีนเริ่มมีการแสดงพลังอำนาจทางการทหารเพื่อข่มไต้หวันในช่วงไม่นานนี้น่าจะเป็นเพราะเล็งเห็นว่าไต้หวันมีความสัมพันธ์ที่แน่นแฟ้นขึ้นกับสหรัฐฯ ทั้งในยุคสมัยของโดนัลด์ ทรัมป์ และประธานาธิบดีคนปัจจุบัน โจ ไบเดน มีการซื้อขายอาวุธจำนวนมากและการที่เจ้าหน้าที่สหรัฐฯ นิยมเยือนไต้หวันอย่างออกข่าวเปิดเผยทำให้ไต้หวันมีที่ยืนในประชาคมโลกมากขึ้นขณะที่ทำให้จีนถูกลดทอนความชอบธรรมลง ทั้งนี้ในการให้สัมภาษณ์ต่อสื่อของไข่อิงเหวิน ยังนับเป็นครั้งแรกที่ผู้นำไต้หวันยอมรับว่ามีกองกำลังของสหรัฐฯ ในไต้หวันจริงและมีการซ้อมรบในไต้หวัน หลังจากที่ก่อนหน้านี้ทั้งสองประเทศเคยมีการปกปิดในเรื่องมาก่อน นับเป็นครั้งแรกในรอบหลายปีที่มีการซ้อมรบของกองกำลังหน่วยรบพิเศษสหรัฐฯ ที่เกิดขึ้นในปี 2563 หลังจากที่ที่ในยุคสงครามเย็นสหรัฐฯ เคยถอนทัพออกจากไต้หวันสิ้นสุดลงในปี 2522 อย่างไรก็ตามไช่อิงเหวินกล่าวว่าจำนวนทหารสหรัฐฯ ในไต้หวันนั้น ""ไม่ได้มากเท่าที่ผู้คนคิดกัน"" แต่ก็ไม่ได้ระบุจำนวนชัดเจน และบอกอีกว่าพวกเขาก็มีแผนการความร่วมมือกับสหรัฐฯ ในภาพกว้างที่ ""มุ่งการเพิ่มประสิทธิภาพทางการป้องกันประเทศ"" สื่อซีเอ็นเอ็นตั้งข้อสังเกตว่าไชอิงเหวินเป็นประธานาธิบดีที่ดูจะเป็นที่รักในหมู่ประชาชน ดูจากการที่มีคนตามท้องถนนคอยโบกมือให้ ขอบคุณเธอสำหรับการทำงาน และขอโพสต์เซลฟีร่วมกับเธอ ไช่อิงเหวินชนะการเลือกตั้งเป็นประธานาธิบดีไต้หวันสมัยแรกในปี 2559 นั้นนับเป็นการเปลี่ยนแปลงครั้งประวัติศาสตร์ของไต้หวันที่พรรคชาตินิยมซึ่งมีความสัมพันธ์ใกล้ชิดกับจีนมากขึ้นมักจะเป็นฝ่ายกุมอำนาจเสมอ อย่างไรก็ตามความสัมพันธ์ระหว่างจีนกับไต้หวันก็เสื่อมถอยลงนับตั้งแต่ไช่อิงเหวินเข้ารับตำแหน่งโดยที่ฝ่ายจีนเป็นผู้ที่มักจะโจมตีการเป็นผู้นำรัฐบาลของไช่อิงเหวินและของพรรคพรรคประชาธิปไตยก้าวหน้า (DPP) ทางจีนคิดว่าไช่และพรรค DPP เป็นฝ่ายที่ต้องการสนับสนุนอิสรภาพของไต้หวันจากจีน ทั้งๆ ที่ไช่อิงเหวินไม่เคยพูดเรื่องนี้อย่างเป็นทางการแต่มักจะบอกว่าต้องการให้คงสภาพความสัมพันธ์แบบนี้ต่อไป ซึ่งก็คือการที่ไต้หวันมีการปกครองตนเอง ความร่วมมือทางเศรษฐกิจและการทูตของจีนกับไต้หวันก็แย่ลง ซึ่งกองทัพจีนได้เพิ่มการกดดันต่อไต้หวันมากขึ้น แค่ในช่วง 5 วันแรกของเดือน ต.ค. จีนก็ใช้เครื่องบินรบรวม 150 ลำ เครื่องบินทิ้งระเบิดที่มีความสามารถในการใช้หัวรบนิวเคลียร์ เครื่องบินต่อต้านเรือดำน้ำ เครื่องบินควบคุมและเตือนภัยล่วงหน้าทางอากาศ ทั้งหมดนี้เข้าไปในพื้นที่ป้องกันทางอากาศของไต้หวันโดยที่ไม่ได้เข้าไปในพื้นที่อาณาเขตน่านฟ้าของไต้หวันโดยตรงซึ่งจะเป็นการกระตุ้นให้เกิดการโต้ตอบจากไต้หวัน การแสดงแสนยานุภาพของจีนเกิดขึ้นในช่วงที่สหรัฐฯ ประกาศขายอาวุธเพิ่มให้ไต้หวันมูลค่า 750 ล้านดอลลาร์ ต่อมาในวันที่ 8 ต.ค. สีจิ้นผิงประธานาธิบดีจีนก็ประกาศจะให้มี ""การกลับมารวมชาติอย่างสันติกับไต้หวัน"" แม้ว่าก่อนหน้านี้สีจิ้นผิงจะบอกว่าเขาไม่ได้ตัดความเป็นไปได้เรื่องจะใช้กำลังทหารก็ตาม และโฆษกสำนักงานกิจการไต้หวันของจีนก็กล่าวยืนยันไม่นานนี้ว่าจีน ""มีสิทธิ"" ที่จะใช้กำลังทหารในการบังคับรวมชาติ ทางด้านไช่อิงเหวินเคยประกาศในวันชาติไต้หวัน 10 ต.ค. ที่ผ่านมาว่าประชาชนชาวไต้หวันจะไม่ยอมอ่อนข้อให้กับแรงกดดันจากจีน และในการให้สัมภาษณ์กับสื่อซีเอ็นเอ็น ไช่อิงเหวินก็เรียกร้องให้ประเทศประชาธิปไตยโดยรอบอย่างญี่ปุ่น, เกาหลีใต้ และออสเตรเลีย ให้ความช่วยเหลือสนับสนุนไต้หวัน ""เมื่อรัฐบาลอำนาจนิยมแสดงออกในเชิงลัทธิแผ่ขยายอำนาจครอบงำพื้นที่อื่น ประเทศประชาธิปไตยก็ควรจะร่วมมือกันตยืนหยัดต่อต้านพวกเขา ไต้หวันอยู่ในแนวหน้า"" ไช่อิงเหวินกล่าว หลังจากที่ไช่อิงเหวินได้รับชัยชนะในการเลือกตั้งครั้งที่ 2 ซึ่งมีคะแนนโหวตให้เธอมากขึ้น เธอก็เน้นในเรื่องการพัฒนากองทัพไต้หวันให้ทันสมัยมากขึ้น เธอบอกว่าจากการที่เป็นประเทศเกาะเล็กๆ การคุ้มกันควรจะใช้ประสิทธิภาพของกองทัพที่ดีขึ้นแทนการรบแบบดั้งเดิม อย่างไรก็ตามไม่ได้หมายความว่าไต้หวันจะมองแต่เรื่องความเป็นไปได้ในการคุ้มกันประเทศด้วยวิธีทางการทหารเท่านั้น ในด้านการทูตก็ยังไม่ละทิ้งในเรื่องนี้ ไช่อิงเหวินบอกว่าเธอพร้อมจะนั่งจับเข่าคุยกันกับผู้นำจีนสีจิ้นผิง ถ้าหากผู้นำจีนมีเจตจำนงที่จะคุยด้วย เธอบอกว่าต้องการจะสนับสนุนให้มีการเจรจาหารือกับรัฐบาลจีนเพื่อสร้างความเข้าใจ และมีการพูดถึงเรื่องความต้องการจะเจรจาหารือด้วยมาหลายครั้งต่อหลายครั้งแล้ว เพราะมันเป็นหนทางที่ดีที่สุดที่จะป้องกันการเข้าใจผิดหรือการตัดสินใจคลาดเคลื่อนกันในเรื่องความสัมพันธ์ระหว่างไต้หวันกับจีน ถึงแม้ว่าจะไม่มีสนธิสัญญาใดๆ ที่ทำให้สหรัฐฯ มีพันธกรณีต้องไปคุ้มครองไต้หวัน แต่ก็มีบางประเทศที่เสนอตัวจะช่วยคุ้มครองไต้หวันถ้าหากจีนทำการโจมตี เช่น ญี่ปุ่นที่มีรัฐมนตรีกลาโหม โนบุโอะ คิชิ กล่าวไว้เมื่อกลางเดือน ก.ย. ว่า ""สิ่งที่เกิดขึ้นกับไต้หวันจะมีผลเชื่อมโยงโดยตรงต่อญี่ปุ่น"" ในฐานะความมั่นคงทางเส้นทางค้าขาย ขณะที่ประธานาธิบดี โจ ไบเดน ของสหรัฐฯ ก็เคยกล่าวไว้ว่าจะช่วยคุ้มกันไต้หวันในกรณีถ้าหากจีนรุกราน ไช่อิงเหวินกล่าวให้สัมภาษณ์ต่อซีเอ็นเอ็นว่า เธอเชื่อว่าสหรัฐฯ และกลุ่มประเทศประชาธิปไตยในภูมิภาคจะมาช่วยเหลือพวกเธอจริง จากที่พวกเขามีความสัมพันธ์มายาวนาน มีคุณค่าเรื่องเสรีภาพและประชาธิปไตยร่วมกัน และมีความสำคัญทางด้านยุทธศาสตร์ในทางภูมิภาครวมถึงประโยชน์ร่วมกันส่วนหนึ่งเพราะไต้หวันเป็นห่วงโซ่อุปทานของโลกในการผลิตเซมิคอนดักเตอร์ชิป ซึ่งเป็นวัสดุสำคัญสำหรับอุปกรณ์ไอทีต่างๆ แต่การคุ้มกันไต้หวันก็ไม่จำเป็นต้องเป็นเรื่องการทหารอย่างเดียวเสมอไป สหรัฐฯ ยังพยายามผลักดันให้ไต้หวันได้มีบทบาทและส่วนร่วมกับเวทีโลกด้านต่างๆ โดยเฉพาะสหประชาชาติ ซึ่งล่าสุดรัฐมนตรีต่างประเทศของสหรัฐฯ แอนโทนี บลิงเคน ก็ระบุว่าไต้หวันเป็น ""คู่หูที่สำคัญและเป็นประเทศตัวอย่างที่ประสบความสำเร็จทางประชาธิปไตย"" และเรียกร้องให้ไต้หวันได้รับบทบาทในยูเอ็นมากขึ้น จากที่จีนเคยแย่งที่นั่งตัวแทนไต้หวันไปในปี 2514 และหลังจากนั้นก็บีบขับไต้หวันออกจากเวทีโลกมากขึ้นเรื่อยๆ ในแง่นี้ไช่อิงเหวินบอกว่าเธอต้องการให้ไต้หวันมีบทบาทในยูเอ็นโดยไม่ห่วงว่าจะกลายเป็นการทำให้จีนขุ่นเคืองใจหรือไม่ ""จีนอาจเล่าเรื่องนี้ในแบบของตัวเอง แล้วมันก็เป็นเรื่องของประชาคมนานาชาติที่จะตัดสินใจ"" ไช่อิงเหวินกล่าว อีกประเด็นหนึ่งที่ไช่อิงเหวินพูดถึงคือเรื่องความทะเยอทะยานของจีนในยุคสมัยของประธานาธิบดีสีจิ้นผิงที่ดูจะมีความอยากแผ่ขยายอำนาจมากขึ้นเป็นพิเศษทั้งจากการเพิ่มขนาดและการพัฒนาของกองทัพเรือที่ตอนนี้ใหญ่กว่าทัพเรือสหรัฐฯ กับอีกด้านหนึ่งคือการแผ่ขยายอำนาจทางการทูตในเชิงชาตินิยมจัดแบบที่เรียกว่า ""วูล์ฟวอร์ริเออร์ส"" ตามชื่อภาพยนตร์ชาตินิยมจีน โดยมีคนจากภายในกระทรวงต่างประเทศของจีนที่พร้อมจะออกหน้าพูดปกป้องจีนในประเด็นที่เป็นข้อโต้แย้งอย่างมากและประเด็นอ่อนไหว รวมถึงประเด็นไต้หวันที่เป็นประเด็นอ่อนไหวสุดๆ สำหรับจีน ไช่อิงเหวินบอกว่าเธอรับรู้เรื่องความทะเยอทะยานอยากแผ่ขยายอำนาจของจีนยุคปัจจุบันดี ทำให้สิ่งที่พวกเขาเคยยอมรับได้กลายเป็นสิ่งที่พวกเขายอมรับไม่ได้ในปัจจุบัน แต่ก็ยืนยันว่าเธออยากใช้วิธีการพูดคุยเจรจากับจีนเพื่อทำความเข้าใจกันมากกว่าและเชื่อว่ารัฐบาลของสองประเทศอยู่ร่วมโลกกันได้ รวมถึงคำนึงถึงความต้องการของผู้คนทั้งในไต้หวัน ในจีน และในประเทศอื่นๆ แถบภูมิภาคนี้ด้วย ""สี(จิ้นผิง)ต้องการความสัมพันธ์อย่างสันติกับทุกคนในภูมิภาคนี้หรือกับโลกนี้หรือไม่ หรือเขาแค่ต้องการอยู่ในตำแหน่งอำนาจนิเพื่อให้ทุกคนฟังเขาและฟังประเทศจีน"" ไช่อิงเหวินกล่าว ขณะเดียวกันผู้นำไต้หวันก็ยังได้พูดย้ำเรื่องความสำคัญของประชาธิปไตยและยังเชื่อว่าจีนจะสามารถเปลี่ยนแปลงไปเป็นประชาธิปไตยได้ถึงแม้ว่าในช่วงที่ผ่านมาสีจิ้นผิงจะใช้ระบอบอำนาจนิยมครอบงำหนักขึ้นก็ตาม ""ประชาธิปไตยอย่างครั้งมันก็วุ่นวาย ยุ่งเหยิง แล้วก็ท้าเผชิญหน้า แต่ถึงที่สุดแล้วคุณก็จะได้ค้นพบวิธีการที่ดีที่สุดในการบริหารปกครอง วิธีการที่ดีที่สุดที่จะกำหนดระเบียบทางสังคมที่จะทำให้ประชาชนอยู่ร่วมกันได้อย่างสันติ"" ไช่อิงเหวินกล่าว ภารกิจของไช่อิงเหวินในตอนนี้ก่อนที่เธอจะต้องออกจากตำแหน่งในเดือน ม.ค. 2567 คือการที่จะทำให้ไต้หวันเชื่อมต่อกับโลกไปพร้อมๆ กับการต่อสู้กับรัฐบาลอื่นที่ต้องการกีดกันไต้หวันจากเวทีโลก ""ฉันหวังว่าจะได้รับการจดจำในฐานะคนที่ทำอย่างสุดความสามารถในการปกป้องที่นี่ ทำให้ที่นี่เป็นที่ๆ ปลอดภัยขึ้นและทนทานฟื้นตัวเองได้เร็วขึ้น"" เรียบเรียงจาก : Taiwan's President says the threat from China is increasing 'every day' and confirms presence of US military trainers on the island, CNN, 28-10-2021 https://edition.cnn.com/2021/10/27/asia/tsai-ingwen-taiwan-china-interview-intl-hnk/index.html ข่าวการเมืองต่างประเทศความมั่นคงการแผ่อิทธิพลจีนจักรวรรดินิยมไต้หวันสหรัฐอเมริกาจีนไช่อิงเหวินโจ ไบเดนกองทัพสหรัฐความสัมพันธ์ระหว่างประเทศสีจิ้นผิงติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/0Ek-SXGnVWI/95688,2021_10_29
'ก้าวไกล' จี้รัฐอย่าเงียบ หลังเยาวชนที่ถูกยิงหน้า สน.ดินแดงเสียชีวิต ชี้คดีไม่คืบหน้า,"Submitted on Fri, 2021-10-29 22:06รองประธานในคณะทำงานสืบหาข้อเท็จจริงกรณีความรุนแรงดินแดง จี้ รัฐอย่าเงียบ หลัง เยาวชนที่ถูกยิงหน้า สน.ดินแดงเสียชีวิต ชี้ คดีไม่คืบหน้า สังคมยังมีข้อกังขาหลายจุด 29 ต.ค.2564 ทีมสื่อพรรคก้าวไกล รายงานว่า พันตำรวจตรี ชวลิต เลาหอุดมพันธ์ ส.ส.แบบบัญชีรายชื่อ พรรคก้าวไกล กล่าวในฐานะรองประธานในคณะทำงานสืบหาข้อเท็จจริง( Fact finding ) กรณีความรุนแรงที่เกิดขึ้นระหว่างการชมนุมทางการเมืองบริเวณสามเหลี่ยมดินแดง ภายหลังจากที่สื่อมวลชนรายงานว่าเมื่อวานนี้ ( 28 ตุลาคม 2564 ) วาฤทธิ์ สมน้อย หนึ่งในเยาวชนอายุ 15 ปี ที่ถูกยิงได้รับบาดเจ็บ จากการสลายการชุมนุมที่แยกดินแดง บริเวณหน้าสน.ดินเเดง เข้ารักษาตัวที่ร.พ.ราชวิถี ด้วยอาการวิกฤตเนื่องจากกระสุนฝังบริเวณไขสันหลังส่วนบน ร่วมกับมีภาวะสมองบวมจากการขาดออกซิเจนเสียชีวิตแล้ว พันตำรวจตรีชวลิต กล่าวว่า กว่า 2 เดือนแล้วจากเหตุการณ์ยิงเยาวชนหน้า สน.ดินแดง ในขณะที่ตนและคณะทำงานของกรรมาธิการได้เปิดหลักฐานในบริเวณที่เกิดเหตุและบริเวณใกล้เคียงจนพบกลุ่มคนต้องสงสัยที่ตำรวจควรจะตามตัวมาได้ไม่ยาก แต่คดีนี้ในชั้นเจ้าหน้าที่ตำรวจกลับไม่มีความคืบหน้าใดๆ จนกระทั่งผู้ถูกกระทำได้จากไปแล้ว “ภาพจากล้องวงจรปิดจับภาพ วาฤทธิ์ วิ่งอยู่บนถนนมิตรไมตรี มุ่งหน้าแยกโรงกรองน้ำ ก่อนถูกยิงล้มลง ซึ่งมีรอยกระสุนอีกนัดที่กำแพง ระบุทิศทางการยิงมาจากซอยหน้า สน.ดินแดง ซึ่งเป็นจุดที่ไม่มีผู้ชุมนุมอยู่ ที่สำคัญรัฐจะต้องเร่งหาตัวคนร้าย ผู้ก่อเหตุและผู้สั่งการต้องถูกนำตัวมาลงโทษตามกระบวนการยุติธรรม” ทั้งนี้ พันตำรวจตรีชวลิต กล่าวทิ้งท้ายว่า อยากให้ทุกคนร่วมใจกันทวงถามความยุติธรรมจากรัฐ เราจะต้องไม่ปล่อยให้ครอบครัวของเขาต้องสู้อย่างเดียวดาย และจะต้องไม่ให้มีเหตุการณ์เช่นนี้เกิดขึ้นอีก เเละสิ่งที่เกิดขึ้นคุ้มเเล้วหรือกับเยาวชนอนาคตของชาติที่ออกมาเรียกร้องประชาธิปไตยอย่างสันติ ปราศจากอาวุธ ต้องมาเเลกกับชีวิตของตนด้วยปลายกระบอกปืน อย่าปล่อยให้เป็นความอยุติธรรมที่ถูกกลืนหายไปโดยไร้คำตอบ ณัฐชา บุญไชยอินสวัสดิ์ ในฐานะประธานกรรมาธิการพัฒนาการเมืองฯ ที่ตั้งคณะทำงานสืบหาข้อเท็จจริง( Fact finding ) กรณีความรุนแรงที่เกิดขึ้นระหว่างการชมนุมทางการเมืองบริเวณสามเหลี่ยมดินแดงใน วันที่ 16 สิงหาคม2564 กล่าวว่า รู้สึกเสียใจอย่างยิ่งต่อครอบครัวผู้สูญเสีย ซึ่งหลังการแถลงข่าวเปิดข้อมูลของคณะทำงานที่รวบรวมข้อเท็จจริงเกี่ยวกับความรุนแรงที่เกิดขึ้น ทางกรรมาธิการได้ส่งต่อข้อมูลหลักฐานทั้งหมดให้สำนักงานตำรวจแห่งขาติไปตั้งแต่ปลายเดือนกันยายน แต่ไม่ได้รับการติดต่อกลับใดๆจากสำนักงานตำรวจแห่งชาติเลย ทั้งที่ข้อมูลที่ทางคณะทำงานฯส่งมอบนั้นมีหลักฐานชัดเจน หากเจ้าหน้าที่ตำรวจมีความจริงใจที่จะดำเนินการสืบหาข้อเท็จจริงและหาตัวคนร้ายมาดำเนินคดีก็ไม่ยาก แต่นี่กลับนิ่งเฉยจนกระทั่งเหยื่อจากเหตุการณ์ความรุนแรงที่เกิดขึ้นเสียชีวิต ในฐานะตัวแทนของประชาชนขอประณามความนิ่งเฉยนี้ต่อสำนักงานตำรวจแห่งชาติ ""ในฐานะประธานกรรมาธิการฯจะเชิญเจ้าหน้าที่เจ้าของคดีนี้มาให้ข้อมูลกับกรรมาธิการต่อไป แม้วันนี้น้องจะเสียชีวิตไปแล้วแต่ความอยุติธรรมต้องไม่เงียบไปพร้อมกับชีวิตของเขา และหวังเป็นอย่างยิ่งว่าจะได้รับความร่วมมือเพื่อสืบหาความจริงต่อกรณีดังกล่าว"" ณัฐชา กล่าว พร้อมระบุว่า จะเดินทางไปคารวะศพของ นายวาฤทธิ์ สมน้อย ก่อนมีการฌาปณกิจในวันอาทิตย์นี้ และขอยืนยันว่าต้องไม่มีใครเสียชีวิตอย่างสูญเปล่าจากความรุนแรงที่สันนิษฐานได้ว่าเจ้าหน้าที่รัฐมีส่วนเกี่ยวข้อง ข่าวการเมืองสิทธิมนุษยชนวาฤทธิ์ สมน้อยดินแดงชวลิต เลาหอุดมพันธ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/f5OfAl8ejOk/95689,2021_10_29
'นักเรียนดี' ชวนรณรงค์ แม้เหลือคนเดียว ก็จะยืนเคารพเพลงสรรเสริญพระบารมี,"Submitted on Fri, 2021-10-29 23:45 29 ต.ค.2564 ผู้สื่อข่าวรายงานว่า วันนี้ เมื่อเวลา 20.45 น. เฟซบุ๊กแฟนเพจ 'นักเรียนดี' โพสต์รณรงค์ แม้เหลือคนเดียวทั้งโรงเราก็จะยืน ถวายความเคารพเพลงสรรเสริญพระบารมี ""เราไม่เคยลืมบุญคุณนานัปการของพระองค์ท่านที่มีต่อพสกนิกร ปวงชนชาวไทย พระองค์ท่านทรงเหน็ดเหนื่อยเพื่อพวกเราคนไทยมาทั้งชีวิตแล้ว เสี้ยวชีวิตของพวกเราละได้ตอบแทนบุญคุณของพระองค์ท่าน เหมือนที่พระองค์ท่านทำเพื่อคนไทย แล้วหรือยัง"" 'นักเรียนดี' โพสต์ ข้อมูลเกี่ยวกับพิธีกรรมการยืนถวยความเคารพฯ กรกฤช สมจิตรานุกิจ, ภาพ เสียง และอุดมการณ์: ประวัติเพลงสรรเสริญพระบารมี และการเข้าสู่โรงภาพยนตร์ https://prachatai.com/journal/2016/11/68933 บีบีซีไทย, เพลงสรรเสริญพระบารมี : จาก ""ไม่ยืนไม่ใช่อาชญากร"" ถึงกิจกรรม ""ไม่ยืนในโรงภาพยนตร์"" https://www.bbc.com/thai/thailand-49470465 ข่าวการเมืองวัฒนธรรมเพลงสรรเสริญพระบารมีนักเรียนดีโรงภาพยนตร์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/PXvFIBUH788/95690,2021_10_29
