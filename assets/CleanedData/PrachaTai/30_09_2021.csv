title,summary,link,published
ไรเดอร์ไทย เป็นอยู่ยังไง รายได้พอไหม ต้องการสวัสดิการอะไรบ้าง,"Submitted on Thu, 2021-09-30 11:14Rocket Media Lab รายงาน Rocket Media Lab จัดทำแบบสำรวจความต้องการของไรเดอร์ส่งอาหารทั้งในกรุงเทพฯ และต่างจังหวัดในประเด็นต่างๆ รวม 1,136 คน พบว่าสวัสดิการที่ไรเดอร์ต้องการมากที่สุด คือ ‘เงินทดแทนการขาดรายได้เมื่อเกิดอุบัติเหตุ’ 26.06% รองลงมาก็คือ ‘การเป็นลูกจ้างแทนการเป็นพาร์ทเนอร์’ คิดเป็น 16.19% ตามมาด้วย ‘ประกันสุขภาพ’ 13.38% นอกจากนี้ ยังพบว่าไรเดอร์ 64.94% ต้องการเข้าร่วมสหภาพแรงงาน (ถ้ามี) และ 66.22% อยากให้มีกฎหมายกำกับแพลตฟอร์ม ไรเดอร์ foodpanda จังหวัดนครนายก รวมตัวยื่นหนังสือถึงสำนักงานบริษัทเมื่อ 8 ก.ย. 64 (ที่มา ไรเดอร์ foodpanda จ.นครนายก) 30 ก.ย. 64 ธุรกิจฟู้ดเดลิเวอรี (Food Delivery) ในไทยเติบโตอย่างรวดเร็ว อีกทั้งสถานการณ์การแพร่ระบาดของโควิด-19 และนโยบาย 'Work From Home' ทำให้คนอยู่กับบ้านมากขึ้นเพื่อป้องกันการแพร่ระบาด คนจำนวนหนึ่งจึงออกจากบ้านน้อยลง ดังนั้น ฟู้ดเดลิเวอรีจึงตอบโจทย์ผู้บริโภคในยุคโควิด-19 ได้เป็นอย่างดี โดยศูนย์วิจัยกสิกรไทย ระบุว่า ธุรกิจ Food Delivery มีมูลค่ารวมสูงถึง 5.31-5.58 หมื่นล้านบาท ซึ่งขยายตัวมากกว่าปีที่แล้ว (2563) สูงถึง 18.4-24.4% แต่ว่าการเติบโตอย่างก้าวกระโดดของธุรกิจฟู้ดเดลิเวอรีก็มาพร้อมปัญหามากมาย จากการที่ไรเดอร์ในไทยไม่เข้าข่ายที่จะได้รับการกำกับดูแลจากกฎหมายคุ้มครองแรงงานในฐานะ ‘แรงงานแพลตฟอร์ม’ ไม่ว่าจะเป็นเรื่องอัตราค่าแรงของไรเดอร์ในธุรกิจหรือสวัสดิการต่างๆ ในช่วงปี 2563-2564 ที่ผ่านมา กลุ่มไรเดอร์ได้ออกมาประท้วงหลายครั้ง ตั้งแต่ประเด็นที่กรมอนามัยประกาศหลักเกณฑ์ มาตรการควบคุมการประกอบกิจการให้บริการจัดส่งอาหารที่ไรเดอร์จำนวนไม่น้อยมองว่า ทำให้พวกเขาทำงานยากขึ้น หรือในกรณีที่ไรเดอร์ทั่วประเทศออกมาประท้วงแพลตฟอร์มในเดือน มิ.ย. เกี่ยวกับประเด็นที่ทางแพลตฟอร์มลดค่ารอบโดยที่ทางแพลตฟอร์มไม่ได้แจ้งล่วงหน้า อย่างในกรณีไรเดอร์ของ LINE MAN ที่ออกมาประท้วงตั้งแต่ต้นปีที่ผ่านมา หลังทางบริษัทลดค่ารอบของไรเดอร์ จาก 38 บาทเหลือเพียง 24 บาทโดยไม่มีการแจ้งล่วงหน้า ไม่เพียงแต่ไรเดอร์ของ LINE MAN เท่านั้น เมื่อวันที่ 25 ส.ค.ที่ผ่านมา ไรเดอร์ของ foodpanda จากเชียงใหม่ รวมตัวกันไปยื่นหนังสือที่ศูนย์ดำรงธรรม ศาลากลางจังหวัดเชียงใหม่ เนื่องจากต้องการเรียกร้องขอคืนค่ารอบ 21-27 บาท จากบริษัทแพลตฟอร์ม รวมไปถึงปัญหาอื่นๆ ที่ปรากฏในโซเชียลมีเดียอยู่เป็นระยะ อันเป็นผลจากการไม่ได้รับการปกป้อง คุ้มครอง หรือดูแลจากแพลตฟอร์ม หรือกฎหมายคุ้มครองแรงงาน Rocket Media Lab ซึ่งทำงานด้านข้อมูลเพื่อการสื่อสารมวลชน จึงได้ทำการสำรวจไรเดอร์ส่งอาหารในประเด็นต่างๆ ทั้งข้อมูลส่วนตัว การทำงาน สวัสดิการที่ต้องการ ฯลฯ เพื่อเป็นข้อมูลที่จะนำไปสู่การเปลี่ยนแปลงและพัฒนาชีวิตการทำงานของไรเดอร์ในอนาคต ไรเดอร์ คือใคร แบบสำรวจของ Rocket Media Lab ในครั้งนี้ จัดทำขึ้นระหว่างเดือนมีนาคม-กรกฎาคม 2564 ทั้งในกรุงเทพมหานครและเขตปริมณฑล รวมไปถึงในจังหวัดอื่นๆ ทั้ง ศรีสะเกษ เชียงใหม่ พิษณุโลก สงขลา และทางออนไลน์ รวม 1,136 คน จากผลสำรวจสามารถแยกไรเดอร์ส่งอาหารแต่ละแพลตฟอร์มได้ดังนี้ foodpanda (ฟู้ดแพนด้า) 37.5% GrabFood (แกร็บฟู้ด) 25.79% LINE MAN (ไลน์แมน) 25.62% Gojek (โกเจ็ก) 4.4% Robinhood (โรบินฮู้ด) 2.38% อื่นๆ เช่น Ant Delivery (แอนต์เดลิเวอรี) Lalamove (ลาลามูฟ) หรือไรเดอร์ที่ทำงานมากกว่าหนึ่งแพลตฟอร์ม 1.42% และผู้ที่ไม่ระบุแพลตฟอร์มในแบบสอบถาม 2.89% แบ่งเป็นเพศชาย 80.41% เพศหญิง 14.3% และที่ไม่ได้ระบุเพศในแบบสอบถามอีก 5.3% สำหรับช่วงอายุของผู้ที่ประกอบอาชีพไรเดอร์ พบว่ามีช่วงอายุ 23-30 ปี มากที่สุด 44.28% รองลงมาคือ 31-40 ปี 31.69% 18-22 ปี 14.08% 41 ปีขึ้นไป 6.95% และไม่ระบุช่วงอายุในแบบสอบถาม 2.99% ในส่วนของระดับการศึกษาของไรเดอร์ที่ตอบแบบสอบถามนั้น พบว่า ไรเดอร์ส่วนใหญ่จบการศึกษาระดับมัธยมศึกษามากที่สุด 56.32% รองลงมาก็คือ ปริญญาตรี 23.78% ตามมาด้วยระดับประถมศึกษา 15.3% นอกจากนี้ยังพบว่ามีการศึกษาสูงกว่าปริญญาตรี 2.21% ระดับปวส. 1.32% ปวช. 0.27% และอนุปริญญา 0.18% อีก 0.62% ไม่ระบุระดับการศึกษา ไรเดอร์ = พาร์ทเนอร์ : นิยามสวยหรูจากแพลตฟอร์ม นิยามไรเดอร์ในฐานะแรงงานตามกฎหมายของไทยยังคงคลุมเครือว่าจริงๆ แล้ว “ไรเดอร์” เข้าข่ายเป็น “ลูกจ้าง” หรือไม่ จากนิยามที่ทางบริษัทแพลตฟอร์มฟู้ดเดลิเวอรี ที่กล่าวว่าไรเดอร์คือ ‘Independent Worker Freelance หรือ Partner’ โดยในเว็บไซต์ของแพลตฟอร์มหนึ่ง ได้ตอบคำถามไว้ว่า “พาร์ทเนอร์ไม่ถือว่าเป็นพนักงานประจำ” จะเห็นว่าบริษัทแพลตฟอร์มมองว่าไรเดอร์เป็นพนักงานอิสระที่ทำงานเป็นรายชิ้น และไม่ได้ทำประจำ อีกทั้งในทางนิติสัมพันธ์ระหว่างไรเดอร์กับแพลตฟอร์ม ไรเดอร์ไม่ได้มีสถานะเป็นลูกจ้าง เพื่อที่ทางแพลตฟอร์มจะลดต้นทุนในการจัดจ้างแรงงานตามกฎหมายคุ้มครองแรงงาน จึงทำให้ไรเดอร์กลายเป็นแรงงานนอกระบบตามกฎหมาย เมื่อกลุ่มไรเดอร์เดินทางไปพบนายณัฐวัฒน์ จีรทัศน์ธำรง คณะที่ปรึกษารัฐมนตรีกระทรวงแรงงาน วันที่ 3 ธ.ค. 63 นายณัฐวัฒน์ก็ระบุว่าทราบปัญหาของแรงงานแพลตฟอร์มดี แต่ปัญหาเหล่านี้เกี่ยวข้องกับข้อกฎหมายรูปแบบงานของไรเดอร์ของบริษัทเป็นแรงงานอิสระ ทำงานกับแพลตฟอร์มไม่มีสัญญาจ้าง เป็นบริษัทต่างชาติ จึงเกิดเป็นข้อจำกัดที่รัฐจะเข้าไปดูแล ถึงแม้สถานะจะคลุมเครือ แต่เมื่อตลาดของฟู้ดเดลิเวอรีเติบโตขึ้นเรื่อยๆ ในสถานการณ์การแพร่ระบายของโควิด-19 และอัตราคนว่างงานในไทยที่เพิ่มขึ้นเรื่อยๆ ทำให้ไรเดอร์กลายเป็นหนึ่งในอาชีพยอดนิยมในยุคนี้ที่มีคนหันมาทำมากขึ้น ทั้งในฐานะอาชีพหลักและอาชีพเสริม จากการสำรวจของ Rocket Media Lab พบว่ามีไรเดอร์ที่ทำงาน Food Delivery เป็นอาชีพหลักสูงถึง 59.44% และเป็นอาชีพเสริม 40.56% นอกจากนี้ ยังพบว่าอาชีพเดิม (ในกรณีที่ทำงานไรเดอร์เป็นอาชีพหลัก) และอาชีพปัจจุบัน (ในกรณีทำเป็นอาชีพเสริม) ของไรเดอร์นั้น คือ อาชีพรับจ้างทั่วไป มีจำนวนมากที่สุด 27.27% รองลงมาก็คือ พนักงานบริษัทเอกชน 23.12% ตามมาด้วยไม่มีงานทำ 20.21% อาชีพขับรถ 12.53% รับราชการ/รัฐวิสาหกิจ 2.91% อื่น เช่น ค้าขาย ช่างภาพ เชฟโรงแรม พนักงานร้านสะดวกซื้อ พนักงานสปา ฯลฯ 2.82% และไม่ได้ระบุอาชีพในแบบสอบถามอีก 11.12% โดยไรเดอร์เหล่านี้มีรายได้ต่อเดือน 10,001-15,000 บาท มากที่สุด คิดเป็น 48.77% รองลงมาก็คือ 15,001-20,000 บาท 27.69% มากกว่า 20,001 บาท 10.76% น้อยกว่า 5,000 บาท 6.88% มากกว่า 30,000 บาท 4.5% และ 5,001-10,000 บาท 1.41% ในส่วนของภาระการรับผิดชอบต่อครอบครัวหรือตนเองนั้น พบว่าจำนวนคนที่ไรเดอร์ต้องรับผิดชอบค่าใช้จ่าย 1-2 คนนั้นมีมากที่สุด คิดเป็น 38.41% รองลงมาคือแค่ตัวไรเดอร์เอง 32.86% 3-4 คน 23% 5 คนขึ้นไป 5.29% และไม่ระบุคำตอบ 0.44% และเมื่อถามถึงความเพียงพอของรายได้ พบว่า ไรเดอร์มีรายได้พอใช้จ่ายเป็นจำนวนมากที่สุด คิดเป็น 46.33% รองลงมาก็คือ ไม่พอใช้จ่าย และมีหนี้สิน 19.63% ซึ่งใกล้เคียงกับที่ตอบว่า ไม่พอใช้จ่าย แต่ไม่มีหนี้สิน จำนวน 19.1% และไรเดอร์ที่บอกว่าเหลือใช้ และมีไว้เก็บมีเพียง 14.94% ไรเดอร์ : การทำงานและสวัสดิการที่ไม่เคยมี แม้ว่าในสถานการณ์การแพร่ระบาดของโควิด-19 จะทำให้ธุรกิจฟู้ดเดลิเวอรีเติบโต แต่ถึงอย่างนั้นบริษัทแพลตฟอร์มก็ยังมีการปรับลดค่ารอบในการส่งอาหารของไรเดอร์ลง และเพิ่มนโยบายที่เข้มงวดมากขึ้น ซึ่งทำให้เกิดการประท้วงเรียกร้องสิทธิและสวัสดิการของไรเดอร์หลายครั้ง ตามที่ได้กล่าวไปแล้ว แต่สถานะของไรเดอร์เองก็ไม่เอื้อให้พวกเขาเรียกร้องสิทธิที่ควรจะได้นัก จากการสำรวจของ Rocket Media Lab พบว่า ประสบการณ์การทำงานของไรเดอร์ มีไรเดอร์ที่ทำงานอาชีพนี้เป็นเวลา 6 เดือน-1 ปี มากที่สุด คิดเป็น 40.92% ซึ่งอาจเป็นผลพวงมาจากการแพร่ระบาดของโควิด-19 ในรอบเกือบสองปีที่ผ่านมาที่ทำให้ผู้คนตกงานและหันมาประกอบอาชีพไรเดอร์จำนวนมากขึ้น รองลงมาก็คือ 1-3 ปี 27.78% มากกว่า 3 ปี 16.76% น้อยกว่า 6 เดือน 14.2% และไม่ได้ระบุในแบบสอบถาม 0.34% ในส่วนของชั่วโมงการทำงานในแต่ละวันพบว่าไรเดอร์ทำงาน 6-8 ชั่วโมงต่อวันมีสูงถึง 38.36% รองลงมาก็คือมากกว่า 8 ชั่วโมงต่อวัน 37.13% ระยะเวลา 3-5 ชั่วโมงต่อวัน 22.49% ระยะเวลา 2 ชั่วโมงต่อวันหรือน้อยกว่า 1.41% และอื่นๆ 0.61% จากข้อมูลดังกล่าวจะพบว่าทั้งประสบการณ์การทำงานและชั่วโมงทำงานต่อวันของไรเดอร์ แทบไม่ต่างจากแรงงานในระบบที่ได้รับความคุ้มครองและสวัสดิการทางกฎหมาย แต่เมื่อแพลตฟอร์มไม่ได้มองว่า ‘ไรเดอร์เป็นลูกจ้าง’ แต่แรก แพลตฟอร์มจึงไม่จำเป็นที่จะจัดสรรสวัสดิการ หรือเพิ่มต้นทุนในการจัดสรรสวัสดิการให้กับไรเดอร์ ซึ่งจะเห็นได้ตั้งแต่ ขั้นตอนของการสมัครเป็นไรเดอร์ ที่จะต้องซื้อเครื่องมือหรือยูนิฟอร์มของบริษัทเองทั้งหมด รวมถึงประกันอุบัติเหตุที่ไม่ได้ครอบคลุมการทำงานของไรเดอร์ทั้งหมด โดยเฉพาะอย่างยิ่งไรเดอร์ที่ทำเป็นพาร์ทไทม์จะไม่มีประกันอุบัติเหตุให้ หรือหากแพลตฟอร์มมอบประกันอุบัติเหตุให้ ก็มีนโยบายที่เข้มงวด ซึ่งมีเพียงไม่กี่แพลตฟอร์มในไทยเท่านั้นที่ประกาศว่ามีประกันอุบัติเหตุให้กับไรเดอร์ในช่วงที่มีออเดอร์ เหตุนี้เมื่อไรเดอร์ประสบอุบัติเหตุจึงไม่ได้รับการคุ้มครองจากแพลตฟอร์มหรือกฎหมายตั้งแต่ต้น แม้แพลตฟอร์มประกาศว่ามีประกันอุบัติเหตุให้กับไรเดอร์ แต่ต้องเป็นไปตามข้อกำหนดของแพลตฟอร์มที่จะรับพิจารณา และใช้เวลานานในการประสานงาน ทั้งยังอาจถูกปิดระบบชั่วคราวเป็นการลงโทษ ซึ่งทำให้ขาดรายได้อีกด้วย จากการสำรวจของ Rocket Media Lab พบว่าไรเดอร์ทำงานส่งอาหารจำนวน 11-16 รอบ มีมากที่สุด คิดเป็น 34.51% รองลงมาก็คือ มากกว่า 16 รอบ 31.33% 5-10 รอบ 30.71% 4 รอบหรือน้อยกว่า 2.74% อื่นๆ 0.71% แต่ขณะเดียวกัน เมื่อถามถึงประสบการณ์การประสบอุบัติเหตุของไรเดอร์ พบว่าเคยประสบอุบัติเหตุ 1-4 ครั้ง มากที่สุด คิดเป็น 65.96% รองลงมาก็คือ 5-10 ครั้ง 17.72% 11-16 ครั้ง 6.79% มากกว่า 16 ครั้ง 3.62% ไม่เคย 2.47% และไม่ระบุ 3.44% ส่วนสวัสดิการและประกันสุขภาพที่ไรเดอร์มีอยู่แล้วนั้น พบว่าคือบัตรประกันสุขภาพถ้วนหน้า (บัตรทอง) เป็นจำนวนมากที่สุด 33.89% รองลงมาคือการใช้สิทธิประกันสังคมจากการเป็นผู้ประกันตนมาตรา 33 คิดเป็น 19.42% เป็นผู้มีสวัสดิการรัฐและซื้อประกันเอง 17.03% ใช้สิทธิประกันสังคมจากการเป็นผู้ประกันตนมาตรา 39 11.3% และอื่นๆ 18.36% ไรเดอร์กับสวัสดิการในฝัน จากการสำรวจของ Rocket Media Lab ว่าด้วยเรื่องสวัสดิการที่ไรเดอร์ต้องการมากที่สุด พบว่า ‘เงินทดแทนการขาดรายได้เมื่อเกิดอุบัติเหตุ’ คือสวัสดิการที่ไรเดอร์เลือกเป็นอันดับ 1 มากที่สุด คิดเป็น 26.06% กรณีนี้อาจสืบเนื่องมาจากข้อบังคับของแพลตฟอร์มในกรณีที่ไรเดอร์ประสบอุบัติเหตุ โดยแต่ละแพลตฟอร์มจะกำหนดเกณฑ์ที่จะทำให้ไรเดอร์ได้รับสิทธิประกันอุบัติเหตุต่างกันไป ผ่านการกำหนดอายุงานและจำนวนรอบในการทำงาน เช่น ต้องทำงานต่อเนื่อง 6 เดือนขึ้นไป จึงจะได้รับสิทธิคุ้มครองในกรณีเกิดอุบัติเหตุ การที่ไรเดอร์พยายามขับหลายๆ แพลตฟอร์มนั้น เพื่อต้องการกระจายความเสี่ยงในการทำงาน เพราะหากวันหนึ่งระบบของแพลตฟอร์มที่ทำอยู่ถูกระงับไม่ว่าด้วยเหตุใดก็ตาม ก็ยังสามารถรับงานจากแพลตฟอร์มอื่นได้ เพื่อให้ยังมีงานมีรายได้ แต่การกระจายความเสี่ยงนี้ก็ต้องแลกด้วยการไม่ได้รับสวัสดิการประกันอุบัติเหตุ หรือไม่สามารถทำเป้าได้ตามเกณฑ์ที่จะได้รับประกันอุบัติเหตุที่ดีนั่นเอง สวัสดิการที่ไรเดอร์เลือกเป็นอันดับ 1 รองลงมาก็คือ เป็นลูกจ้างแทนการเป็นพาร์ทเนอร์ คิดเป็น 16.19% ตามมาด้วย ประกันสุขภาพ 13.38% ประกันรายได้ขั้นต่ำรายวัน 12.06% ประกันอุบัติเหตุไม่ว่าจะอยู่ในเวลางานหรือไม่ 9.42% สิทธิลาโดยยังได้รับค่าจ้าง 6.16% ระบบให้กู้ยืมดอกเบี้ยต่ำ และกู้ง่าย 4.75% เงินชดเชยเมื่อถูกเลิกจ้าง 4.23% เสื้อ กระเป๋า หมวกกันน็อก ฯลฯ ฟรี 2.55% จุดพักรถ 0.53% และแบบสอบถามที่มีความผิดพลาดในการกรอกหมวดนี้ที่ไม่ได้นับรวมมาคำนวณด้วย 4.67% สหภาพแรงงานและกฎหมายกำกับแพลตฟอร์ม : ความหวังเดียวของไรเดอร์ ในปัจจุบัน ไทยยังไม่มีกฎหมายรองรับสำหรับกำกับแพลตฟอร์ม Food Delivery ทำให้แพลตฟอร์มสามารถมีคำสั่ง การเปลี่ยนแปลง ที่มีผลต่อพาร์ทเนอร์ได้โดยตรง ทั้งการปรับลดค่ารอบ หรือตั้งกฎกติกาการให้บริการหรือออกนโยบายโดยไม่ต้องฟังเสียงจากกลุ่มไรเดอร์ จากผลสำรวจของ Rocket Media Lab ในหัวข้อไรเดอร์จะเข้าร่วมสหภาพแรงงานหรือไม่ (ถ้ามี) พบว่า ไรเดอร์ 64.94% ตอบว่าต้องการเข้าร่วม ในขณะที่ 26.74% ตอบว่าขอคิดดูก่อน และ 8.32% ตอบว่าไม่เข้าร่วม ส่วนประเด็นความต้องการให้มีกฎหมายกำกับแพลตฟอร์ม พบว่า 66.22% อยากให้มีกฎหมายกำกับแพลตฟอร์ม 23.27% ตอบว่าขอคิดดูก่อน และอีก 10.42% ตอบว่าไม่อยาก ปัจจุบันแม้จะมีการรวมตัวของไรเดอร์เกิดเป็นกลุ่มสหภาพไรเดอร์ขึ้นก็ตาม แต่ยังไม่สามารถจัดตั้งได้อย่างถูกต้องตามกฎหมาย เพราะไม่มีสถานะเป็นลูกจ้าง เนื่องจากตามพระราชบัญญัติแรงงานสัมพันธ์ พ.ศ. 2518 ระบุว่า ‘สหภาพแรงงาน หมายถึงองค์กรของลูกจ้างที่จัดตั้งตามกฎหมายแรงงานสัมพันธ์ และผู้มีสิทธิจัดตั้งสหภาพแรงงานจะต้องเป็นลูกจ้างของนายจ้างคนเดียวกันหรือเป็นลูกจ้างซึ่งทำงานในกิจการประเภทเดียวกันโดยไม่คำนึงว่าจะมีนายจ้างกี่คน’ ในหลายประเทศ รัฐบาล และแพลตฟอร์มพยายามหาทางออกร่วมกัน ในการแก้ปัญหาให้ไรเดอร์มีสถานะในฐานะลูกจ้าง ในขณะที่รัฐบาลไทยยังไม่มีการยืนยันเรื่องนี้โดยเฉพาะในข้อกฎหมายแรงงาน รวมถึงทางแพลตฟอร์มเองยังคงยืนยันว่าไรเดอร์ยังคงสถานะเป็นเพียงพาร์ทเนอร์ ซึ่งดูเหมือนว่าจะยังไม่เห็นหนทางในการนำไปสู่สิ่งนั้นได้อย่างง่าย ซึ่งมานำสู่ผลสำรวจสุดท้ายของ Rocket Media Lab ซึ่งถามว่า ถ้ามีโอกาส ไรเดอร์คิดอยากจะเปลี่ยนอาชีพหรือไม่ โดย 47.31% ตอบว่าอยากเปลี่ยน 34.95% ตอบว่าขอคิดดูก่อน และ 17.65% ตอบว่ายังไม่คิดจะเปลี่ยนอาชีพ ดูผลสำรวจทั้งหมดได้ที่ https://rocketmedialab.co/database-rider อ้างอิง: สำนักต่างประเทศ. “กฎหมายว่าด้วยไรเดอร์.” Thai Parliament, รัฐสภาไทย, 11 พฤษภาคม 2564, https://www.parliament.go.th/ewtadmin/ewt/parliament_parcy/ewt_dl_link.php?nid=78193&filename=index. ศูนย์วิจัยกสิกรไทย. “โควิด-19 และมาตรการควบคุมการระบาด...คาดทั้งปี 2564 มูลค่าตลาดจัดส่งอาหารขยายตัวร้อยละ 18.4 – 24.4.” กระแสทรรศน์, vol. 3256, 2564, https://www.kasikornresearch.com/th/analysis/k-econ/business/Pages/food-delivery-z3256.aspx. กัลยาวีร์ แววคล้ายหงษ์. “ไรเดอร์รวมตัว (อีกครั้ง) ขอกฎหมายดูแลชีวิตและสวัสดิภาพ “แรงงานแพลตฟอร์ม.”” DeCode, 4 ธันวาคม 2563, https://decode.plus/20201114/. จุฬารัตน์ ยะปะนัน. “สหภาพแรงงาน ที่จัดตั้งขึ้นตามกฎหมายไทย.” จุลนิติ, vol. จุลนิติ, 2553, pp. 153 - 161, https://www.senate.go.th/assets/portals/93/fileups/272/files/S%E0%B9%88ub_Jun/12know/K90_jul_7_1.pdf. อรรคณัฐ วันทนะสมบัติ และเกรียงศักดิ์ ธีระโกวิทขจร. แพลตฟอร์มอีโคโนมีและผลกระทบต่อแรงงานในภาคบริการ: กรณีศึกษาในประเทศไทย. 1 ed., มูลนิธิฟรีดริค เอแบร์ท (Friedrich-Ebert-Stiftung) สถาบันแรงงานและเศรษฐกิจที่เป็นธรรม, 2561. เกรียงศักดิ์ ธีระโกวิทขจร และวรดุลย์ ตุลารักษ์. รูปแบบงานใหม่ของคนขี่มอเตอร์ไซต์ส่งอาหาร ที่กำกับโดยแพลตฟอร์ม. 1 ed., มูลนิธิฟรีดริค เอแบร์ท (FES) สถาบันแรงงานและเศรษฐกิจที่เป็นธรรม, 20 มิถุนายน 2563. Foodpanda. “ประกันสำหรับไรเดอร์.” Panda Eiders, https://www.https://www.pandariders.info/rider-insurance.info/rider-insurance. GRAB. “ประกันอุบัติเหตุส่วนบุคคลจากแกร็บ.” Grab Driver TH, https://help.grab.com/driver/th-th/360035972951. GRAB. “GrabBenefits (สิทธิประโยชน์คนขับ).” Grab Driver TH, https://grabdriverth.com/grabbike-express-club. Lee, Suh-yoon. “Food delivery workers' union granted legal status in Seoul, recognising workers as formal employees.” Business Human Rights, Business & Human Rights Resource Centre, 4 ธันวาคม 2562, https://www.business-humanrights.org/en/latest-news/south-korea-food-delivery-workers-union-granted-legal-status-in-seoul-recognising-workers-as-formal-employees/. ภาคผนวก เมื่อให้ไรเดอร์รีวิวระบบการทำงานในด้านต่างๆ ของแพลตฟอร์มตนเอง พบว่า ระบบจีพีเอส มีความพอใจ 46.71% เฉยๆ 31.49% พอใจมาก 16.55% ไม่พอใจ 4.72% ไม่พอใจมาก 0.53% การแบ่งโซนรับบงาน พอใจ 48.71% เฉยๆ 34.28% พอใจมาก 12.02% ไม่พอใจ 4.36% ไม่พอใจมาก 0.62% การให้ค่ารอบมากน้อยตามพื้นที่ พอใจ 43.49% เฉยๆ 34.31% พอใจมาก 11.05% ไม่พอใจ 8.65% ไม่พอใจมาก 2.5% ระบบลงโทษ พอใจ 40.52% เฉยๆ 37.58% ไม่พอใจ 11.49% พอใจมาก 7.84% ไม่พอใจมาก 2.4% อื่นๆ 0.18% ความสมเหตุสมผลในการให้ซ่อมงาน/พักงาน พอใจ 39.98% เฉยๆ 38.47% ไม่พอใจ 10.24% พอใจมาก 8.73% ไม่พอใจมาก 2.58% ระบบเลื่อนขั้น เฉยๆ 41.9% พอใจ 39.15% ไม่พอใจ 9.52% พอใจมาก 7.74% ไม่พอใจมาก 1.51% อื่นๆ 0.18% ระบบป้อนงาน เฉยๆ 40.64% พอใจ 37.61% ไม่พอใจ 11.41% พอใจมาก 8.65% ไม่พอใจมาก 1.69% ความง่ายในการติดต่อคอลเซ็นเตอร์ พอใจ 36.42% เฉยๆ 34.02% ไม่พอใจ 14.87% พอใจมาก 7.84% ไม่พอใจมาก 6.86% ความคุ้มค่าของค่าจ้าง พอใจ 39.27% เฉยๆ 38.11% ไม่พอใจ 12.02% พอใจมาก 8.9% ไม่พอใจมาก 1.69% ระบบการจ่ายค่าจ้าง พอใจ 43.1% เฉยๆ 37.31% พอใจมาก 9.97% ไม่พอใจ 8.64% ไม่พอใจมาก 0.89% อื่นๆ 0.09% การจ่ายโบนัส พอใจ 40.61% เฉยๆ 40.43% พอใจมาก 9.53% ไม่พอใจ 8.01% ไม่พอใจมาก 1.42% การจ่ายเงินผ่านระบบวอลเล็ต พอใจ 43.94% เฉยๆ 38.59% พอใจมาก 10.43% ไม่พอใจ 6.6% ไม่พอใจมาก 0.45% การช่วยเหลือแก้ไขเมื่อเกิดเหตุสุดวิสัย เฉยๆ 38.5% พอใจ 37.61% ไม่พอใจ 14.26% พอใจมาก 6.42% ไม่พอใจมาก 3.12% อื่นๆ 0.09% การช่วยเหลือเยียวยาเมื่อเกิดอุบัติเหตุ เฉยๆ 39.43% พอใจ 36.49% ไม่พอใจ 14.45% พอใจมาก 6.07% ไม่พอใจมาก 3.48% อื่นๆ 0.09% เงื่อนไขในการเคลมอาหารคืน เฉยๆ 39.55% พอใจ 38.39% ไม่พอใจ 12.59% พอใจมาก 7.23% ไม่พอใจมาก 2.23% การจ่ายค่าเสียเวลารอลูกค้า เฉยๆ 38.77% พอใจ 35.47% ไม่พอใจ 14.88% พอใจมาก 5.79% ไม่พอใจมาก 4.99% อื่นๆ 0.09% การจ่ายค่าเสียเวลารอร้านอาหาร เฉยๆ 38.84% พอใจ 34.64% ไม่พอใจ 15.09% พอใจมาก 5.8% ไม่พอใจมาก 5.54% อื่นๆ 0.09% ระบบสำรองจ่ายค่าอาหารเมื่อลูกค้าจ่ายเงินสด เฉยๆ 47.36% พอใจ 38.16% ไม่พอใจ 7.06% พอใจมาก 5.27% ไม่พอใจมาก 2.06% อื่นๆ 0.09% จากผลสำรวจจะเห็นได้ว่า ประเด็นที่ไรเดอร์ให้ ‘พอใจมาก’ มากที่สุด คือระบบจีพีเอส 16.55% ให้ ‘พอใจ’ มากที่สุดคือ การแบ่งโซนรับงาน 48.71% ให้ ‘เฉยๆ’ มากที่สุดคือ ระบบสำรองจ่ายค่าอาหารเมื่อลูกค้าจ่ายเงินสด 47.36% ให้ ‘ไม่พอใจ’ มากที่สุดคือ การจ่ายค่าเสียเวลารอร้านอาหาร 15.09% และให้ ‘ไม่พอใจมาก’ มากที่สุด คือความง่ายในการติดต่อคอลเซ็นเตอร์ 6.86% ข่าวเศรษฐกิจแรงงานคุณภาพชีวิตไรเดอร์บริษัทแพลตฟอร์มแรงงานนอกระบบแรงงานในระบบแรงงานสัมพันธ์สวัสดิการและการคุ้มครองแรงงานอุบัติเหตุกระทรวงแรงงานสหภาพแรงงานกฎหมายแรงงานติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/p6hzj2VprNM/95231,30_09_2021
#ม็อบ28กันยา ตร.จับรวม 14 คน เตรียมออกหมายเรียก ‘ป้าเป้า’ ข้อหาเปลือยประท้วง คฝ.,"Submitted on Thu, 2021-09-30 02:13ศูนย์ทนายความเพื่อสิทธิมนุษยชนระบุ #ม็อบ28กันยา ตำรวจจับรวม 14 คนศาลให้ประกันชั้นสอบสวน โฆษก บช.น. แจงเตรียมออกหมายเรียก ‘ป้าเป้า’ ข้อหาเปลือย ประท้วง คฝ.ที่นางเลิ้ง วรวรรณ แซ่อั้ง หรือป้าเป้า(กลาง) ภายถ่ายโดย Thikamporn Tamtiang 29 ก.ย.2564 ไทยรัฐออนไลน์รายงานการแถลงข่าวของพล.ต.ต.ปิยะ ต๊ะวิชัย รอง ผบช.น./โฆษก บช.น. ที่กงอบัญชาการตำรวจนครบาลเกี่ยวกับสถานการณ์การชุมนุมของวันที่ 28 ก.ย.2564 ที่แยกนางเลิ้ง โฆษก บช.น.ได้กล่าวถึงการประท้วงของ วรวรรณ แซ่อั้ง หรือป้าเป้า ด้วยการเปลือยต่อหน้าตำรวจชุดควบคุมฝูงชนด้วย พล.ต.ต.ปิยะระบุว่าทางตำรวจอยู่ระหว่างเตรียมออกหมายเรียกวรวรรณเข้ารับทราบข้อกล่าวหา ผู้ใดกระทำการอันควรขายหน้าต่อหน้าธารกำนัล โดยเปลือยหรือเปิดเผยร่างกาย หรือกระทำการลามกอย่างอื่น ตามมาตรา 388 ซึ่งข้อหาดังกล่าวมีโทษปรับไม่เกิน 5,000 บาท ในประเด็นเกี่ยวกับการดำเนินคดีวรวรรณ นอกจากการแถลงข่าวของรองโฆษก บช.น. ไทยรัฐยังรายงานถึง พ.ต.อ.นิมิตร นูโพนทอง ผกก.สน.นางเลิ้ง ด้วยว่านอกจากจะมีการดำเนินคดีข้อหาเปลือยกายฯ แล้ว จะดำเนินคดีตาม พ.ร.ก.ฉุกเฉิน และ พ.ร.บ.ควบคุมโรคติดต่อกับวรวรรณด้วย และคาดว่าจะออกหมายเรียกได้ในวันนี้(29 ก.ย.64) ไทยรัฐรายงานการแถลงของพล.ต.ต.ปิยะที่กล่าวถึงกลุ่มทะลแก๊ซที่ดินแดงด้วยว่า มีจำนวหนึ่งที่รวมตัวกันปิดถนนมิตรไมตรีและจุดไฟเผาสถานที่ ขว้างปาพลุใส่ตำรวจและปาระเบิดเพลิงใส่รถตำรวจจนเสียหายจำนวน 8 คัน โดยฝ่ายสืบสวนกำลังหาพยานหลักฐานซึ่งขณะนี้ทราบตัวผู้กระทำความผิดเบื้องต้น 15-20 คน โฆษก บช.น.กล่าวถึงจำนวนคดีการชุมนุมตั้งแต่เดือนกรกฎาคมจนถึงปัจจุบันมีทั้งหมด 236 คดี มีคนที่เข้าข่ายจะต้องถูกดำเนินคดี 878 คน จับกุมได้แล้ว 633 คน ซึ่งหลังจากนี้การชุมนุมอาจเกิดใน 2 จุดคือ ที่แยกนางเลิ้งและดินแดง คาดว่าในอีกไม่กี่วันจะมีการใช้มาตรการทางกฎหมายเข้มข้นมากขึ้นหลังประสานหน่วยงานในกระบวนการยุติธรรมอื่นๆ ควบคู่ไปกับการปรับยุทธวิธีให้เข้ากับสถานการณ์การชุมนุม ทั้งนี้พล.ต.ต.ปิยะยังยืนยันอีกว่าตำรวจยังควบคุมสถานการณ์ได้ ยังไม่จำเป็นต้องขอกำลังทหารเพิ่มเติม ""ประชาธิปไตยแค่นั้นที่จะเป็นของทุกคน"" บทสัมภาษณ์ 'ป้าเป้า' ส่วนจำนวนผู้ที่ถูกจับกุมจากการชุมนุม “ม็อบ 28 กันยา หยุดราชวงศ์ประยุทธ์” ที่แยกนางเลิ้งและจุดอื่นๆ ในคืนวันที่ 28 ก.ย.2564 ศูนย์ทนายความเพื่อสิทธิมนุษยชนรายงานว่า มีผู้ที่ถูกจับกุมรวมแล้ว 14 คน เป็นเยาวชน 5 คน ศูนย์ทนายความฯ ระบุว่าส่วนที่แยกนางเลิ้งตำรวจจับกุมกลุ่มนักกิจกรรมและผู้เข้าร่วมได้ 9 คน โดยเป็นเยาวชน2 คน อายุระหว่าง 14-15 ปี โดยเยาวชน 1 คน ถูกตำรวจชุดควบคุมฝูงชนเตะเข้าที่หน้า ส่วนผู้ใหญ่ที่เหลือ 7 คนเป็นนักกิจกรรมของกลุ่มทะลุฟ้า ได้แก่ นวพล ต้นงาม, ทรงพล สนธิรักษ์, จิตริน พลาก้านตรง, พีรพงศ์ เพิ่มพูล, วชิรวิชญ์ ลิมป์ธนวงศ์, ปวริศ แย้มยิ่ง และ “แซม ทะลุฟ้า” ซึ่งบางคนถูกขู่ว่าจะอุ้มหายระหว่างจับกุม ทั้งนี้ภายหลังพวกเขาถูกส่งตัวไปที่ สน.พหลโยธินทั้งหมดแม้จะเป็นคดีในพื้นที่ของสน.นางเลิ้งก็ตาม พวกเขาทั้ง 9 คนถูกตั้งข้อหา ร่วมกันจัดกิจกรรมรวมกลุ่มมากกว่ายี่สิบห้าคนในพื้นที่ควบคุมสูงสุดและเข้มงวด, ร่วมกันชุมนุมหรือทํากิจกรรมที่มีความเสี่ยงต่อการแพร่โรค, ป.อาญาฯ มาตรา 215 มั่วสุมตั้งแต่สิบคนขึ้นไป ใช้กําลังประทุษร้าย ให้เกิดความวุ่นวายขึ้นในบ้านเมือง, ป.อาญาฯ มาตรา 216 เมื่อเจ้าพนักงานสั่งผู้ที่มั่วสุมให้เลิก แต่ผู้นั้นไม่เลิก ทั้งนี้ส่วนของเยาวชนหลังจากทำบันทึกจับกุมเสร็จ ทั้งคู่เลือกที่จะไม่ลงลายมือชื่อในเอกสารของตำรวจ ได้มีผู้ปกครองเดินทางมารับตัวกลับบ้าน แต่กรณีเยาวชนอายุ 14 ปี พนักงานสอบสวน สน.นางเลิ้ง กลับไม่ให้ผู้ปกครองพาบุตรหลานกลับ แม้ผู้ปกครองจะยืนยันว่าสามารถดูแลบุตรหลานให้เดินทางมาศาลได้ในวันรุ่งขึ้นตามนัดสอบคำให้การในตอนเช้า และนัดตรวจสอบการจับกุมที่ศาลเยาวชนฯ ในตอนบ่าย ทำให้เยาวชนรายนี้ต้องถูกคุมตัวที่ สน. ข้ามคืน ซึ่งการกระทำดังกล่าวถือเป็นการขัดต่อ พ.ร.บ.ศาลเยาวชนและครอบครัวและวิธีพิจารณาคดีเยาวชนและครอบครัว มาตรา 72 ส่วนเยาวชนอายุ 14 ปี ที่ได้รับบาดเจ็บจากการจับกุมของเจ้าหน้าที่ ระบุว่าถูกเจ้าหน้าที่ คฝ. เตะเข้าที่ใบหน้า ขณะถูกรวบตัวกดไว้กับพื้น มีแผลถลอกเลือดออกตรงโหนกแก้มและมีอาการบวมที่ขมับด้านซ้าย นอกจากนั้น ยังพบรอยถลอกตื้น ยาวประมาณ 10 ซม. ที่หลังแขนซ้าย ส่วนกลุ่มนักกิจกรรมทะลุฟ้า 7 คนถูกพนักงานสอบสวนทำบันทึกจับกุมและสอบคำให้การเบื้องต้นในช่วงกลางดึก พวกเขาทั้งหมดได้ให้การปฏิเสธข้อกล่าวหาและจะให้การเพิ่มในภายหลังเป็นหนังสือ จากนั้นพวกเขาถูกขังที่ สน.พหลโยธินเพื่อรอพนักงานสอบสวนขออำนาจศาลแขวงดุสิตในการฝากขังระหว่างสอบสวนในเช้า 29 ก.ย.และศาลอนุญาตฝากขังตามคำร้องของพนักงานสอบสวน แต่เมื่อทั้ง 7 คนขอประกันตัวโดยวางหลักทรัพย์คนละ 20,000 บาท ศาลจึงได้อนุญาตให้ประกันตัว ทั้งนี้มีหนึ่งในผู้ถูกจับกุมให้การในตอนสอบปากคำว่าถูกตำรวจชุดจับกุมข่มขู่ระหว่างจับกุมด้วย โดย พ.ต.ท.ยุทธนา จาตุรัตน์ ได้ใช้คำพูดข่มขู่ผู้ถูกจับกุม ขณะจับกุม เจ้าหน้าที่รายนี้ได้พูดว่า “ถ้าไม่ลุก กูจะให้ลูกน้องกูอุ้มไปเลย” ทำให้ผู้ถูกจับกุมหวาดกลัวอย่างมาก เนื่องจากมี คฝ. ถึงราว 300 คน มีอาวุธครบมือ ในตอนแรก ผู้ถูกจับกุมไม่ยอมทำตามคำสั่ง เนื่องจากต้องการให้เจ้าหน้าที่แจ้งข้อกล่าวหาก่อนว่า พวกเขากระทำความผิดตามกฎหมายบทใด แต่เนื่องจากเกรงว่าจะเกิดอันตราย จึงยอมลุก เจ้าหน้าที่ตำรวจคนดังกล่าวยังพูดเยาะเย้ยอีกว่า “กูนึกว่ามึงจะเจ๋ง” เขายังให้การต่อว่า เจ้าหน้าที่รายนี้ยังได้ไล่สื่อออนไลน์ ที่ทำข่าวอยู่บริเวณนั้นให้ออกจากพื้นที่ อันเป็นการขัดต่อสิทธิเสรีภาพของสื่อมวลชน และยิ่งเพิ่มความหวาดกลัวให้กับกลุ่มผู้ถูกจับกุม เนื่องจากไม่มีสื่อรายงานข่าวแล้ว เจ้าหน้าที่อาจกระทำการเกินกว่าเหตุ ศูนย์ทนายความฯ รายงานสถานการณ์ของการชุมนุมของกลุ่มทะลุแก๊สที่ดินแดงโดยอ้างข่าวของไทยโพสต์ว่าตำรวจสายตรวจจับกุมเยาวชนหญิงได้ 3 คน อายุระหว่าง 14-15 ปี และตรวจค้นพบประทัดลูกบอก 97 ลูกในช่องเก็บของใต้เบาะจักรยานยนต์ ตำรวจจึงแจ้งข้อหาออกนอกเคหะสถานระหว่าง 21.00 น.-04.00 น.อันเป็นความผิดตาม พ.ร.ก.ฉุกเฉินฯ” ก่อนนำส่งพนักงานสอบสวน สน.สุทธิสาร แต่ทางศูนย์ทนายความฯ ยังไม่ทราบว่ามีการดำเนินการต่ออย่างไรในกรณีนี้ นอกจากนั้นศูนย์ทนายความฯ ยังได้รับแจ้งว่ามีผู้หญิง 2 คน ถูกจับกุมกลางดึกในเวลาประมาณ 2.20 น. ที่บริเวณแยกพญาไท โดยตำรวจไม่ให้ติดต่อญาติและทนายความก่อนถูกนำตัวไป สน.พญาไท โดยมีการตั้งข้อหาฝ่าฝืนพ.ร.ก.ฉุกเฉินฯ และข้อหาชุมนุมมั่วสุมตั้งแต่ 10 คนขึ้นไปฯ ตามมาตรา 215 กรณีนี้ตำรวจระบุพฤติการณ์ในบันทึกจับกุมว่าเวลา 2.10 น. ของวันที่ 29 ก.ย.2564 ตรวจสอบจากกล้องวงจรปิดที่บริเวณอนุสาวรีย์ชัยสมรภูมิพบกลุ่มผู้ชุมนุมขับจักรยานยนต์เข้ามาในบริเวณประมาณ 50 คน โดยมีคนซ้อนเกือบทุกคันเข้าไปก่อเหตุเผาทำลายรถยกของตำรวจตราตรและป้อมจราจร เมื่อตำรวจชุดจับกุมถึงที่เกิดเหตุผู้ก่อเหตุได้แยกย้ายกันไปคนละทาง จากนั้นจึงจับกุมผู้ร่วมก่อเหตุได้ 2 คน ส่งตัวไปควบคุมที่สน.พญาไท โดยผู้ถูกจับยอมรับว่าได้เข้ามากับกลุ่มที่ก่อเหตุและยังไปร่วมชุมนุมกับกลุ่มทะลุฟ้าที่แยกนางเลิ้งก่อน ทั้งนี้ศูนย์ทนายความฯ ระบุว่าหญิงทั้ง 2 คนไม่ได้ลงลายมือชื่อในบันทึกจับกุม และบอกกับทนายความว่าพวกเธอถูกตำรวจยึดโทรศัพท์มือถือไปก่อนจะคืนให้เมื่อเวลา 4.38 น. หลังทำบันทึกจับกุมเสร็จโดยไม่มีทนายความร่วมในกระบวนการ จากนั้นพวกเธอจึงถูกสอบคำให้การในเวลา 10.00น.ซึ่งในขั้นตอนนี้มีทนายความเข้าร่วมด้วย พวกเธอให้การปฏิเสธและจะให้การเพิ่มเติมในภายหลังเป็นหนังสือ ทั้งนี้พนักงานสอบสวนได้ยื่นคำร้องขอศาลแขวงดุสิตเพื่อขอฝากขังด้วยโดยพนักงานสอบสวนอ้างว่ายังทำการสอบสวนไม่เสร็จสิ้น ทั้งสองคนจึงขอคัดค้านการฝากขัง จนเวลา 14.00 น. ศาลแขวงดุสิตจึงอนุญาตให้ฝากขังผู้ต้องหาตามคำร้องของพนักงานสอบสวน พวกเธอทั้ง 2 คนจึงต้องยื่นคำร้องขอปล่อยตัวชั่วคราว ซึ่งศาลก็อนุญาตให้ปล่อยตัวโดยไม่ต้องวงหลักทรัพย์ประกัน แต่ตำรวจต้องนำตัวทั้ง 2 คนมาศาลเพื่อสาบานตนและนัดรายงานตัวในวันที่ 29 ต.ค. 2564 ข่าวการเมืองสิทธิมนุษยชนวรวรรณ แซ่อั้งป้าเป้าปิยะ ต๊ะวิชัยนิมิตร นูโพนทองสน.นางเลิ้งนวพล ต้นงามทรงพล สนธิรักษ์จิตริน พลาก้านตรงพีรพงศ์ เพิ่มพูลวชิรวิชญ์ ลิมป์ธนวงศ์ปวริศ แย้มยิ่งแซม ทะลุฟ้าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/A6RqcSj2lOk/95230,30_09_2021
[LIVE] ความเหลื่อมล้ำด้านที่อยู่อาศัยจะเป็นอย่างไร ถ้ากฎหมาย #ต่างชาติซื้อบ้านในไทย เป็นจริง,"Submitted on Thu, 2021-09-30 01:26 บันทึกการถ่ายทอดสด การสนทนากับ ผศ.ดร.ดวงมณี เลาวกุล จากศูนย์วิจัยความเหลื่อมล้ำและนโยบายสังคม (CRISP) คณะเศรษฐศาสตร์ มหาวิทยาลัยธรรมศาสตร์ ถึงกรณี ครม. รับหลักการ แก้กฎหมาย #ต่างชาติซื้อบ้านในไทย พร้อมประเมินสถานการณ์ความเหลื่อมล้ำด้านที่อยู่อาศัยในอนาคต เปิดข้อมูลภาพรวมการกระจายการถือครองและความเหลื่อมล้ำด้านที่ดินและที่อยู่อาศัยในปัจจุบัน พร้อมทั้งตัวอย่าง เงื่อนไข และนโยบายการซื้ออสังหาริมทรัพย์ในต่างประเทศ รวมทั้งข้อเสนอแนะหากจะมีการปรับแก้กฎหมาย สัมภาษณ์การเมืองเศรษฐกิจคุณภาพชีวิตดวงมณี เลาวกุลต่างชาติซื้อบ้านในไทยความเหลื่อมล้ำที่อยู่อาศัยที่ดินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/WnXdwjzolEc/95229,30_09_2021
24 องค์กร NGO ร้องชาติอาเซียนปกป้องสิทธิมนุษยชนของแรงงานประมงข้ามชาติ,"Submitted on Thu, 2021-09-30 12:17รายงานโดยกรีนพีซ ประเทศไทย 24 องค์กรภาคประชาสังคมเปิดรายงาน ติงอาเซียนล้มเหลวในการปกป้องสิทธิแรงงานประมงข้ามชาติ พร้อมเรียกร้องให้ชาติอาเซียนให้สัตยาบันอนุสัญญาแรงงานในภาคประมง หรือ ILO C-188 เพื่อเป็นก้าวสำคัญในการปกป้องแรงงานจากการตกเป็นเหยื่อแรงงานบังคับและขบวนการค้ามนุษย์ และพัฒนาสิทธิของพวกเขาต่อไป 30 ก.ย. 64 ผู้สื่อข่าวได้รับแจ้งจากองค์กรกรีนพีช ประเทศไทย วันนี้ (30 ก.ย.) ระบุรายงานล่าสุดจากความร่วมมือของ 24 องค์กรภาคประชาสังคม เผยว่าหน่วยงานรัฐที่ดูแลด้านสิทธิมนุษยชนและป้องกันอาชญากรรมของชาติเอเชียตะวันออกเฉียงใต้ กำลังล้มเหลวในการปกป้องแรงงานประมงข้ามชาติที่ทำงานบนเรือประมงในน่านน้ำสากล โดยไม่สามารถแม้แต่จะจัดการให้สิทธิแรงงานประมงเท่ากับแรงงานข้ามชาติที่ทำงานบนบก หรือแม้แต่แก้ไขปัญหาที่แรงงานเหล่านี้กำลังเผชิญ จากรายงาน “Briefing Paper on Ratifying and Implementing ILO Convention 188 in ASEAN Member States” เผยให้เห็นความล้มเหลวในการดำเนินงานของ คณะกรรมการระหว่างรัฐบาลอาเซียนว่าด้วยสิทธิมนุษยชน (ASEAN Committee on Migrant Workers) คณะกรรมาธิการระหว่างรัฐบาลอาเซียนว่าด้วยสิทธิมนุษยชน (ASEAN Intergovernmental Commission on Human Rights) และการประชุมเจ้าหน้าที่อาวุโสอาเซียนว่าด้วยอาชญากรรมข้ามชาติ (the Senior Officials’ Meeting on Transnational Crime) ในการปกป้องสิทธิแรงงานประมงข้ามชาติ โดยรายงานระบุว่า องค์กรเหล่านี้ควรส่งเสริมและสนับสนุนให้ประเทศสมาชิกอาเซียนเร่งแก้ปัญหาการใช้แรงงานบังคับในทะเล พร้อมเรียกร้องให้ประเทศสมาชิกอาเซียนให้สัตยาบันอนุสัญญาแรงงานในภาคประมง (ILO Work in Fish Convention188) ซึ่งเป็นเครื่องมือสำคัญในการริเริ่มแก้ปัญหาสภาวะการทำงานและปกป้องสิทธิแรงงานประมงในระดับนานาชาติ ฮาริยันโต ซูวาร์โน ประธานสหภาพแรงงานประมงอินโดนีเซีย กล่าวถึงสถานการณ์แรงงานประมงว่า “อุตสาหกรรมประมงต้องพึ่งแรงงานข้ามชาติจากประเทศที่มีการจ้างงานต่ำ และทำให้แรงงานเหล่านี้เองก็ยอมทำงานโดยรับค่าแรงที่ไม่เป็นธรรม ผลก็คือแรงงานข้ามชาติจากเอเชียตะวันออกเฉียงใต้ที่ทำงานบนเรือประมงต่างชาติต้องอยู่ในสภาวะที่เสี่ยงถูกเอารัดเอาเปรียบและกลายเป็นเหยื่อการค้ามนุษย์” “หากอนุสัญญาแรงงานภาคประมง ILO C-188 ถูกนำมาบังคับใช้ ประเทศในอาเซียนจะมีพันธกิจที่แข็งแกร่งขึ้นในการปกป้องลูกเรือและสิทธิแรงงานของพวกเขา ชีวิตมนุษย์กลุ่มนี้กำลังอยู่ในความเสี่ยง และนี่คือก้าวหนึ่งที่จะขจัดการบังคับใช้แรงงานในอุตสาหกรรมประมง” ปัจจุบัน ประเทศไทยเป็นเพียงประเทศเดียวที่ให้สัตยาบันกับอนุสัญญาแรงงานภาคประมง ILO C-188 อย่างไรก็ดี ประเทศสมาชิกอาเซียนควรมุ่งมั่นในการพัฒนาเพื่อการจ้างงานที่เป็นธรรมและปลอดภัยและร่วมผลักดันมาตรการที่จะจัดการกับปัญหาการกดขี่แรงงานที่เกิดขึ้นบนเรือประมงข้ามชาติ แอนนิสา เอโรว จากกรีนพีซ เอเชียตะวันออกเฉียงใต้ และเป็นหนึ่งในผู้เขียนรายงาน กล่าวว่า “ตัวเลขรายงานที่เพิ่มขึ้นของการจ้างงานที่ไม่เป็นธรรม สภาพการทำงานที่เลวร้าย และการตายของลูกเรือประมงข้ามชาติในน่านน้ำสากลตลอดช่วง 2 ปีที่ผ่านมา เพิ่มความกังวลเกี่ยวกับการบังคับใช้แรงงานและการค้ามนุษย์ในอุตสาหกรรมประมง ถ้าอนุสัญญา ILO C-188 ถูกนำมาบังคับใช้อย่างมีประสิทธิภาพ จะสามารถช่วยลดความสูญเสียที่เกิดขึ้นได้ นี่เป็นก้าวสำคัญในการพัฒนาสิทธิแรงงานประมงในอุตสาหกรรม” ตอนนี้ตัวรายงานได้ถูกส่งมอบให้กับสำนักเลขาธิการอาเซียนแล้ว และเพื่อที่จะทำให้การนำอนุสัญญามาบังคับใช้ให้เร็ว สิ่งสำคัญที่ต้องทำประกอบด้วย 1. ให้สิทธิแรงงานประมงข้ามชาติในน่านน้ำสากลเท่ากับแรงงานข้ามชาติที่ทำงานบนบกหรือในเขตเศรษฐกิจจำเพาะและในน่านน้ำอาณาเขต 2. บังคับใช้อนุสัญญาแรงงานในภาคประมง (ILO Work in Fish Convention-188) และ 3. พัฒนาแผนในการป้องกัน ปกป้อง ดำเนินการทางกฎหมายกับการบังคับใช้แรงงานในอุตสาหกรรมประมง “รายงานฉบับนี้แสดงให้เห็นถึงความมุ่งมั่นของทีมในเสนอทางออกให้กับการบังคับใช้แรงงานและการค้ามนุษย์ ทรัพยากรจำนวนมากถูกนำมาใช้ในการส่งเสริมให้มีการรับอนุสัญญา C-188” หลวงพ่อเปาโล ผู้อำนวยการศูนย์ the Scalabrini Center for People on the Move และอนุศาสนาจารย์ประจำคณะกรรมการคาทอลิกเพื่อผู้เดินทางทะเล” (Stella Maris) ประจำกรุงมะนิลา ประเทศฟิลิปปินส์ กล่าว พร้อมระบุว่า “พวกเราร่วมกับภาคประชาสังคมขอเรียกร้องให้ชาติสมาชิกอาเซียนมองไปข้างหน้าและรับอนุสัญญา C-188 เพื่อให้ความเป็นธรรมกับเหยื่อ และสิ้นสุดความโหดร้ายของอาชญากรรมที่เกิดขึ้นกับแรงงานประมง” ข่าวการเมืองแรงงานสิทธิมนุษยชนแรงงานประมงอาเซียนกรีนพีชการค้ามนุษย์แรงงานบังคับILO C-188แรงงานข้ามชาติติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/3HV0Y_aMeDc/95232,30_09_2021
ผู้หญิงหลายประเทศในละตินอเมริกาประท้วงเรียกร้องสิทธิทางเลือกในการยุติการตั้งครรภ์,"Submitted on Thu, 2021-09-30 13:00ผู้หญิงหลายพันคนในประเทศต่างๆ ของภูมิภาคละตินอเมริกาเดินขบวนเรียกร้องสิทธิทางเลือกในการทำแท้ง ซึ่งในหลายประเทศของละตินอเมริกายังมีกฎหมายเข้มงวดในเรื่องนี้ส่งผลให้ผู้หญิงหลายร้อยคนถูกลงโทษจำคุกเพราะเรื่องการทำแท้ง ภาพการชุมนุมของกลุ่มสนับสนุนการทำแท้งอย่างถูกกฎหมาย ป้ายผ้าใหญ่เขียนว่า จะไม่มีผู้หญิงแม้แต่คนเดียวต้องตายจากการทำแท้งแบบลับๆ อีกแล้ว (ที่มา: iwhc.org) 30 ก.ย. 64 สำนักข่าวสัญชาติฝรั่งเศส “France24” รายงานเมื่อวันที่ 29 ก.ย. 64 ผู้ประท้วงในหลายประเทศของละตินอเมริกาประท้วงเรียกร้องสิทธิทางเลือกในการทำแท้งในวันที่ 28 ก.ย. ที่ผ่านมา ซึ่งนับเป็นวันยุติการตั้งครรภ์ที่ปลอดภัยสากล ผู้ประท้วงจำนวนมากสวมผ้าพันคอสีเขียวซึ่งเป็นสัญลักษณ์ของขบวนการเคลื่อนไหวสนับสนุนสิทธิทางเลือกการทำแท้งทั่วโลก บางส่วนถือป้ายระบุเรียกร้องกฎหมายอนุญาตทำแท้ง และระบุว่า ""สิทธิที่จะเลือก"" ในประเทศเอลซัลวาดอร์ มีผู้หญิงหลายร้อยคนประท้วงหน้าอาคารสภานิติบัญญัติโดยถือป้ายที่เรียกร้องสิทธิในการเลือกทำแท้ง ในเอลซัลวาดอร์นั้นมีกฎหมายห้ามทำแท้งในทุกกรณี ใครก็ตามที่พยายามทำแท้งจะถูกลงโทษจำคุก 8 ปี โดยอ้างว่าเป็นการ ""ฆาตกรรมรุนแรง"" มีผู้หญิง 17 รายที่อยู่ในเรือนจำเพราะถูกลงโทษในเรื่องนี้เพียงเพราะพวกเขาจำเป็นต้องทำแท้งด้วยภาวะฉุกเฉินทางร่างกาย เรื่องนี้ทำให้ผู้ประท้วงเสนอต่อสภาว่าขอให้มีการอนุญาตทางกฎหมายในการทำแท้งสำหรับกรณีที่ทำให้ผู้ตั้งครรภ์เสี่ยงต่อชีวิต กรณีที่ตัวอ่อนในครรภ์ไม่น่าจะรอดชีวิตหลังคลอด หรือกรณีของผู้ที่ตั้งครรภ์ เพราะเผชิญกับความรุนแรงทางเพศอย่างการข่มขืน ข้อเสนอของผู้ประท้วงนี้ออกมาหลังจากที่ประธานาธิบดี นายิบ บูเกเล ของเอลซัลวาดอร์ ยกเลิกไม่ทำการปฏิรูปรัฐธรรมนูญในช่วงกลางเดือน ก.ย.ที่ผ่านมา โดยที่ก่อนหน้านี้รัฐบาลของเขาเองเป็นผู้ร่างปฏิรูปรัฐธรรมนูญซึ่งจะเปิดโอกาสให้ทำให้การทำแท้งในเชิงบำบัดรักษาหรือความจำเป็นทางการแพทย์เป็นเรื่องถูกกฎหมายได้ นอกจากเอลซัลวาดอร์แล้ว ประเทศฮอนดูรัส, นิคารากัว, สาธารณรัฐโดมินิกัน และเฮติ ต่างก็มีกฎหมายห้ามทำแท้งทุกกรณีและในประเทศอื่นๆ ของละตินอเมริกาก็มักจะอนุญาตให้ทำแท้งได้เฉพาะกับสาเหตุทางการแพทย์ หรือในกรณีการถูกข่มขืนเท่านั้น ในประเทศชิลี เมื่อวันที่ 28 ก.ย.ที่ผ่านมา ก็มีการผ่านร่างกฎหมายที่ระบุยกเลิกการลงโทษการทำแท้งถ้าหากทำแท้งภายใน 14 สัปดาห์หลังตั้งครรภ์ ซึ่งถือเป็นก้าวสำคัญสำหรับประเทศที่มีกลุ่มศาสนาคริสต์นิกายคาทอลิกที่ต่อต้านการทำแท้งอย่างมาก อย่างไรก็ตาม ร่างกฎหมายนี้ยังต้องผ่านการรับรองจากวุฒิสภาชิลี ที่มีความอนุรักษ์นิยมจัดมาก คามิลา วัลเลโฮ ส.ส.พรรคคอมมิวนิสต์หนึ่งในผู้ร่างกฎหมายฉบับใหม่ของชิลี กล่าวว่ากฎหมายนี้เป็นกฎหมายสำหรับผู้ทำแท้งที่ถูกลงโทษและถูกเอาผิดทางอาญา วัลเลโฮ กล่าวอีกว่า ""ขอให้ปิตาธิปไตยจงล่มสลาย จงล่มสลายไป!"" และ ""ขอให้สตรีนิยมจงเจริญ และจะชนะ จะชนะ!"" สำหรับประเทศที่มีการทำแท้งได้อย่างถูกกฎหมายในละตินอเมริกานั้นมี อุรุกวัย, คิวบา, อาร์เจนตินา และกายอานา รวมถึงกรุงเม็กซิโกซิตี และ 4 รัฐของประเทศเม็กซิโก ทั้งนี้ ในช่วงต้นเดือน ก.ย.ที่ผ่านมา ศาลสูงสุดของเม็กซิโกตัดสินให้การทำแท้งไม่ผิดกฎหมาย ในกรุงเม็กซิโกซิตี ก็มีผู้หญิงหลายสิบคนเดินขบวนในเมืองเรียกร้องให้มีการยกเลิกเอาผิดการทำแท้งทั่วประเทศ มีป้ายประท้วงจากผู้ประท้วงระบุว่า ""การทำแท้งไม่ใช่เรื่องผิดกฎหมาย การข่มขืนต่างหาก"" มีนักกิจกรรมบางคนที่ตะโกนว่า ""ให้พวกเหยียดเพศจงสั่นเทา ละตินอเมริกาจะเป็นสตรีนิยม"" มีการประท้วงอีกแห่งหนึ่งในกรุงลิมา ประเทศเปรู ผู้คนหลายสิบคนเดินขบวนเรียกร้องให้รัฐบาลเปรูทำให้การทำแท้งเป็นเรื่องถูกกฎหมาย ซึ่งในกฎหมายเปรูตอนนี้อนุญาตให้แต่เฉพาะกรณีที่ผู้ตั้งครรภ์เสี่ยงต่อการเสียชีวิตเท่านั้น อย่างไรก็ตาม ผู้ประท้วงในเปรูอาจจะต้องรับศึกหนักหน่อย เพราะถึงแม้ว่าจะเพิ่งเลือกตั้งได้ผู้นำเป็นฝ่ายซ้ายอย่าง เปโดร คาสติลโล แต่คาสติลโลคนนี้ก็เป็นพวกหัวอนุรักษนิยมในประเด็นทางสังคมเขาปฏิเสธไม่ยอมให้การทำแท้งถูกกฎหมายในช่วงที่เขาหาเสียงเลือกตั้ง ทั้งที่ภาคประชาสังคมเก็บสถิติว่ามีการลอบทำแท้งเกิดขึ้นประมาณ 370,000 กรณีต่อปีในเปรู เรียบเรียงจาก Thousands march for abortion rights in Latin America, France 24, 29-09-202 ข่าวสิทธิมนุษยชนต่างประเทศการทำแท้งวันยุติการตั้งครรภ์ที่ปลอดภัยสากลละตินอเมริกาการประท้วงเปรูเม็กซิโกเอลซัลวาดอร์ชิลีสตรีนิยมสิทธิอนามัยเจริญพันธุ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/nvuTJyuo9a4/95233,30_09_2021
สปสช.เผยทิศทางจัดสรรบัตรทองปี'65 ดูแลโควิดครบวงจร-โรคอื่นเพิ่มสิทธิอีกเพียบ,"Submitted on Thu, 2021-09-30 14:25ภาพปก : นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) สปสช.เผยทิศทางจัดสรรงบบัตรทองปี 2565 สิทธิประโยชน์เกี่ยวกับโควิด-19 ยังครบวงจร และพร้อมตอบสนองสถานการณ์อย่างรวดเร็ว ส่วนโรคอื่นๆ เพิ่มสิทธิเพียบ ทั้งมะเร็ง เบาหวาน การผ่าตัดวันเดียวกลับ พร้อมสนับสนุนงบส่งเสริมสุขภาพป้องกันโรคแก่ประชาชนทุกสิทธิไม่จำกัดเฉพาะบัตรทอง นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) 30 ก.ย. 64 ผู้สื่อข่าวได้รับแจ้งจากทีมสื่อ สปสช. วันนี้ (30 ก.ย.) ระบุว่า นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) กล่าวถึงภาพรวมการจัดสรรงบประมาณในระบบหลักประกันสุขภาพปีงบประมาณ 2565 ว่า ปี 2565 อาจเป็นปีที่จะต้องอยู่กับโควิด-19 อีกระยะหนึ่ง ซึ่ง สปสช. ค่อนข้างมั่นใจว่า สิทธิประโยชน์ที่จัดสรรสำหรับโควิด-19 ค่อนข้างครบวงจร และตอบสนองสถานการณ์ได้รวดเร็ว ไม่ว่าจะเป็นเรื่องการตรวจคัดกรอง ซึ่งปี 2565 ก็จะมีกระบวนการให้ประชาชนเข้าถึงบริการมากขึ้น ไม่ว่าจะเป็นการตรวจแบบ Antigen test kit (ATK) หรือการตรวจมาตรฐาน ขณะเดียวกัน เมื่อมีผลตรวจเป็นบวก สปสช. ก็มีความพร้อมมากขึ้นในการสนับสนุนการจัดระบบการดูแลที่บ้านหรือในชุมชน รวมถึงการดูแลเยียวยาภาวะแทรกซ้อนต่างๆ ที่เกิดจากการฉีดวัคซีนโควิด นพ.จเด็จ กล่าวอีกว่า นอกจากโควิด-19 แล้ว ในโรคอื่นๆ สปสช.ก็ยังคงเพิ่มเติมในเรื่องสิทธิประโยชน์และการจัดระบบงบประมาณให้ประโยชน์สูงสุดกับประชาชน เพื่อป้องกันไม่ให้ประชาชนล้มละลายจากการเจ็บป่วย ซึ่งในปีงบประมาณ 2565 จะมีการจัดหมวดงบประมาณให้ทันสมัยและเป็นปัจจุบันมากขึ้น หลักๆ คือในส่วนของงบเกี่ยวกับการสร้างเสริมสุขภาพและป้องกันโรค จะมีการกำหนดชัดเจนว่าเป็นสิทธิสำหรับคนไทยทุกคนทุกสิทธิ จากเดิมที่อาจจะกำหนดไว้ไม่ชัดเจน รวมทั้งปรับระบบให้สอดคล้องกับผู้ใช้สิทธิอื่นๆ ที่ไม่ใช่สิทธิบัตรทองมากขึ้น เช่น การฝากท้อง อาจจะต้องเพิ่มหน่วยบริการ เพราะผู้มีสิทธิประกันสังคมอาจสะดวกในการไปยังโรงพยาบาลต้นสังกัด ก็จะต้องประสานกับโรงพยาบาลให้มาเรียกเก็บเงินจาก สปสช.แทน หรือรายการตรวจสุขภาพประจำปีบางรายการจะต้องขยายบริการเพิ่มเติมเพื่อให้เหมาะกับผู้ประกันตนซึ่งสะดวกในการไปโรงพยาบาลที่ขึ้นทะเบียนกับประกันสังคม เป็นต้น นอกจากนี้ ในส่วนของงบกองทุนส่งเสริมสุขภาพในระดับพื้นที่ ก็จะมีการปรับหมวดหมู่ใหม่ จากเดิมที่รวมไว้ในงบเหมาจ่ายรายหัว แต่ปีนี้จะแยกหมวดออกมาชัดเจน ทำให้สามารถขับเคลื่อนงานได้ชัดเจน มีการขยายขอบเขตความจำเป็นด้านสุขภาพของประชาชนในพื้นที่ต่างๆ มากขึ้น โดยงบประมาณส่วนนี้จะนำไปร่วมกับงบประมาณขององค์กรปกครองส่วนท้องถิ่นในการบูรณาการจัดกิจกรรมแก้ปัญหาสุขภาพให้กับประชาชนในพื้นที่ โดย สปสช.ตั้งงบประมาณไว้ 2,800 ล้านบาท สำหรับสมทบร่วมกับองค์กรปกครองส่วนท้องถิ่น 7,000 กว่าแห่งทั่วประเทศ นพ.จเด็จ กล่าวอีกว่า ในส่วนของการเพิ่มสิทธิประโยชน์การรักษาพยาบาลนั้น จะเพิ่มเติมในหลายๆ โรค ประกอบด้วย การคัดกรองโรคมะเร็งช่องปาก ซึ่งที่ผ่านมา เวลาไปรับบริการทันตกรรมอาจจะยังไม่ชัดเจนว่ามีการตรวจมะเร็งช่องปากให้หรือไม่ แต่ปีนี้ก็จะมีความชัดเจนในการตรวจมากขึ้น อีกส่วนคือการเพิ่มสิทธิ์การผ่าตัดแบบวันเดียวกลับเพื่อเป็นทางเลือกให้กับโรงพยาบาลต่างๆ ใช้ลดจำนวนวันนอนโรงพยาบาล ลดความเสี่ยงในการติดเชื้อโควิด โดยจะขยายสิทธินี้ในการผ่าตัดหลายรายการ “การผ่าตัดวันเดียวกลับ หัตถการที่จะทำได้ส่วนหนึ่งต้องเป็นใช้เทคโนโลยีขั้นสูง เช่น การผ่าตัดทางกล้อง การผ่าตัดโดยใช้เทคนิคพิเศษทำให้แผลเล็ก ปีนี้มีเพิ่มขึ้นมาหลายส่วน เช่น การส่องกล้องเข้าไปดูระบบทางเดินอาหาร เข้าไปดูถุงน้ำดี กรณีที่ต้องฉีดสารเข้าไปยังสายเส้นเสียงที่มีอาการบวม การผ่าตัดตกแต่งเยื่อเเก้วหูทะลุ หรือคนไข้โรคไตที่ต้องวางสายเพื่อเตรียมล้างไตทางหน้าท้อง อีกส่วนคือการผ่าตัดที่ต้องนอนโรงพยาบาลหลายๆวัน ก็จะลดวันนอนลง ส่วนใหญ่เป็นการผ่าตัดที่ต้องใช้กล้อง เช่น ผ่าตัดส่องกล้องเข้าไปในถุงน้ำดี ผ่าตัดส่องกล้องเข้าไปทำเรื่องไต ฯลฯ รายละเอียดโรคต่างๆ เรามีการสื่อสารในช่องทางของ สปสช.เพิ่มเติมต่อไป” นพ.จเด็จ กล่าว นอกจากนี้ ในส่วนของผู้ป่วยเบาหวาน ปี 2565 สปสช.จะเน้นกลุ่มผู้ป่วยเบาหวานที่มีอายุน้อย หรือผู้ป่วยที่ต้องฉีดอินซูลินมากขึ้น โดยจะเพิ่มสิทธิ์เรื่องอุปกรณ์ตรวจระดับน้ำตาลในเลือดเพื่อให้ผู้ป่วยตรวจด้วยตัวเองที่บ้าน รวมทั้งอุปกรณ์ติดตามระดับน้ำตาลที่พกติดตัวตลอดเวลา นพ.จเด็จ กล่าวอีกว่า ในส่วนของผู้ป่วยมะเร็งจะมีการพิจารณาเรื่องยาและมาตรฐานการรักษามะเร็งใหม่ ปีที่ผ่านมา สปสช.มีโครงการมะเร็งไปรักษาที่ไหนก็ได้ที่มีความพร้อม ปีนี้จะร่วมกับผู้เชี่ยวชาญด้านมะเร็งทุกสาขาพิจารณาว่ายาและเวชภัณฑ์ที่ให้ไป มีความพร้อมหรือต้องเพิ่มเติมอย่างไร เชื่อว่าผู้ป่วยจะเพิ่มการเข้าถึงยาที่จำเป็นมากขึ้น และกรณีผู้ป่วยลิ่มเลือดในสมองอุดตัน เดิมมีสิทธิการฉีดยาละลายลิ่มเลือด ปีนี้จะเพิ่มสิทธิในเรื่องการทำหัตถการที่ใช้สายสวนหรือขดลวดเพื่อช่วยทะลวงจุดที่อุดตันด้วย “การเพิ่มสิทธิประโยชน์การบริการ สปสช.มองถึงความพร้อมของระบบบริการในพื้นที่ต่างๆ เช่น จะให้บริการผ่าตัดทางกล้อง ทุกพื้นที่ก็ต้องเข้าถึงบริการ ซึ่งตอนนี้ทั่วประเทศมีเครื่องมือ มีหมอที่มีความเชี่ยวชาญ สปสช.ก็ปรับระบบสิทธิประโยชน์เหล่านี้ อีกเรื่องคือการจ่ายเงินค่าบริการ เดิมยิ่งนอนนานยิ่งได้เงินเยอะ เราต้องเปลี่ยนแนวคิดใหม่ว่าการที่ผู้ป่วยมานอนไม่กี่วันแล้วกลับ ค่าใช้จ่ายถึงแม้จะดูเหมือนจะน้อย แต่ต้องสร้างแรงจูงใจให้หน่วยบริการยังคงให้บริการตรงนี้เพื่อที่ประโยชน์สุดท้ายจะตกกับพี่น้องประชาชน” นพ.จเด็จ กล่าว นพ.จเด็จ กล่าวทิ้งท้ายว่า ทิศทางในอนาคต สปสช.ยังคงหลักการว่าทำให้คนเข้าถึงบริการที่จำเป็นและไม่ล้มละลายจากการเจ็บป่วย ดังนั้น จะเห็นว่าบริการหลายอย่างที่ราคาแพง สปสช.ก็เพิ่มเติมให้ประชาชนสามารถเข้าถึงบริการได้ หรือแม้จะเป็นราคาถูกอย่างบริการส่งเสริมสุขภาพและป้องกันโรคก็ต้องกระตุ้นให้พี่น้องประชาชนได้รับบริการด้วย ทุกๆ ปี สปสช.จะต้องพิจารณาใน 2 ปัจจัยนี้เสมอ ข่าวคุณภาพชีวิตสปสช.โควิด-19บัตรทองงบประมาณปี 2565สิทธิประโยชน์การรักษาพยาบาลติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/xqPChC2bNf4/95234,30_09_2021
ตร.จับคนยิงเด็กอายุ 15 ปีหน้า สน.ดินแดงได้ 1 คนหลังผ่านมา 47 วัน,"Submitted on Thu, 2021-09-30 14:43รองโฆษก บช.น.แถลงข่าวตำรวจสามารถติดตามจับกุมผู้ต้องหาคดียิงเด็ก 15 ปี ที่หน้าสน.ดินแดง ในคืนวันที่ 16 ส.ค.2564 ได้แล้วหลังผ่านมา 47 วัน ผู้ต้องหาให้การปฏิเสธข้อกล่าวหาแต่ยอมรับว่าเป็นคนที่ปรากฏในภาพ CCTV ทางตำรวจยืนยันว่ามีประจักษ์พยานและหลักฐานพอจึงออกหมายจับและในคดีนี้ยังมีผู้ร่วมก่อเหตุอีก 3-4 คน ชุติพงษ์ ทิศกระโทก ภาพจากแฟนเพจ Police TV 30 ก.ย.2564 พล.ต.ต.ปิยะ ต๊ะวิชัย ในฐานะรองผู้บัญชาการตำรวจนครบาล(ผบช.น.) และรองโฆษก บช.น. แถลงข่าวความคืบหน้าคดีวาฤทธิ์ (สงวนนามสกุล) อายุ 15 ปี ถูกยิงที่บริเวณ สน.ดินแดงในการชุมนุมที่ย่านดินแดงในคืนวันที่ 16 ส.ค.2564 โดยโฆษก บช.น.ระบุว่าทางตำรวจ สน.ดินแดงสามารถติดตามจับกุมผู้ต้องหาในคดีได้แล้ว พล.ต.ต.ปิยะระบุว่าทางตำรวจสามารถจับกุมชุติพงษ์ ทิศกระโทก หรือแบงก์ อายุ 28 ปี ตามหมายจับที่ศาลอาญาออกให้เมื่อวันที่ 27 ก.ย.2564 ในความผิดฐานร่วมกันพยายามฆ่า, ยิงปืนในเมืองและหมู่บ้าน ทางสาธารณะโดยไม่มีเหตุอันควร และมีอาวุธปืนและเครื่องกระสุนปืนในครอบครองโดยไม่ได้รับอนุญาต จากนั้นจึงนำส่งพนักงานสอบสวน สน.ดินแดง รองโฆษก บช.น.ระบุว่า เบื้องต้นผู้ต้องหาให้การปฏิเสธ แต่ยอมรับว่าเป็นคนเดียวกับที่ปรากฏในภาพกล้องวงจรปิด ทางเจ้าหน้าที่สืบสวนสอบสวนจะรวบรวมพยานหลักฐานอื่นๆ เพื่อดำเนินคดีกับผู้ต้องหารายนี้และรายอื่นๆ ที่ร่วมกันกระทำผิดอีก 3-4 คน พล.ต.ต.ปิยะตอบคำถามนักข่าวว่า ทางตำรวจมีประจักษ์พยานยืนยันและมีพยานหลักฐานเพียงพอจึงไปขอให้ศาลออกหมายจับครั้งนี้ ส่วนแรงจูงใจของผู้ก่อเหตุคาดว่าจะเป็นความไม่พอใจต่อผู้ชุมนุมที่มาก่อเหตุอยู่บนถนนวิภาวดีและบริเวณดังกล่าว ซึ่งการยิงเป็นการยิงสุ่มเข้าไปที่ผู้ชุมนุม ทั้งนี้กรณีคดีของชุติพงษ์มีแค่ส่วนที่ยิงเด็กอายุ 15 ปี พล.ต.ต.ปิยะกล่าวต่ออีกว่าชุติพงษ์มีอยู่ในย่านดินแดงแต่หลังเกิดเหตุได้หลบหนีไปที่จังหวัดกาญจนบุรีอยู่ประมาณ 1 เดือน ตำรวจก็ไปติดตามจับตัวมาได้ ซึ่งขณะนี้ทางตำรวจก็นำตัวผู้ต้องหาไปตรวจค้นอาวุธอยู่ทั้งที่บ้านเช่าในกรุงเทพและที่อยู่ในต่างจังหวัดรวมทั้งบ้านคนอื่นที่ช่วยซุกซ่อนอาวุธปืน ถ้าสามารถนำอาวุธปืนมาได้ก็จะต้องนำไปส่งตรวจที่กองพิสูจน์หลักฐานเพื่อยืนยันว่าเป็นปืนกระบอกเดียวกันกับที่ใช้กระทความผิดหรือไม่ ทั้งนี้มีนักข่าวที่ร่วมอยู่ในการแถลงข่าวถามขึ้นมาว่าผู้ก่อเหตุมีความเกี่ยวข้องกับตำรวจอย่างไรหรือไม่ รองโฆษก บช.น.เพียงปฏิเสธว่าไม่ได้มีความเกี่ยวข้อง กมธ.การเมืองฯ เปิดหลักฐานคดีเด็ก 2 คนถูกยิงม็อบดินแดง ชี้หลังเกิดเหตุพบกลุ่มชายฉกรรจ์คล้ายผู้ก่อเหตุใน สน.ดินแดง คดีนี้เกี่ยวข้องกับเหตุการณ์ที่มีกลุ่มบุคคลใช้อาวุธปืนยิงใส่กลุ่มผู้ชุมนุมบริเวณถนนมิตรไมตรีใกล้ สน.ดินแดง จนทำให้มีเยาวชน 2 คนได้รับบาดเจ็บในการชุมนุมที่บริเวณดินแดงเมื่อคืนวันที่ 16 ส.ค.2564ซึ่งต่อมาเมื่อวันที่ 17 ก.ย. 64 คณะทำงานแสวงหาข้อเท็จจริง ของคณะกรรมาธิการการพัฒนาการเมือง การสื่อสารมวลชน และการมีส่วนร่วมของประชาชน เปิดรายงานของ ซึ่งการเปิดเผยหลักฐานภาพกล้องวงจรปิดทำให้เห็นเหตุการณ์ที่เกิดขึ้น ในการแถลงข่าวครั้งนั้นกล่าวถึงเหตุการณ์ที่ธนพล เยาวชนอายุ 14 ปี ถูกกลุ่มชายฉกรรจ์รุมทำร้ายขณะขี่จักรยานยนต์มารับเพื่อนในที่ชุมนุมขณะผ่านบริเวณปากซอยประชาสงเคราะห์ 14 ธนพลถูกยิงด้วยกระสุนจริงทะลุไหล่ นอกจากนั้นยังมีเหตุการณ์ของวาฤทธิ์ เยาวชนอายุ 15 ปี(เหตุเดียวกับที่รองโฆษก บช.ย.แถลงวันนี้) ที่ถูกยิงโดยกลุ่มชายฉกรรจ์บนฟุตปาธบนถนนมิตรไมตรีช่วงหน้าสน.ดินแดงและขณะเกิดเหตุยังมีวิดีโอที่ถ่ายเห็นภาพบุคคลยิงปืนออกมาจากด้านในสน.ดินแดงโดยที่ไฟส่องสว่างของอาคารสถานีดับอยู่ ณัฐชา บุญไชยอินสวัสดิ์(ซ้าย) และ พ.ต.ต.ชวลิต เลาหอุดมพันธ์ (ขวา) ขณะกำลังอธิบายถึงภาพของกลุ่มชายฉกรรจ์คล้ายผู้ก่อเหตุยิงเด็ก 2 คนในบริเวณรั้ว สน.ดินแดงหลังเกิดเหตุในคืนวันที่ 16 ส.ค.2564 ในการเปิดรายงานแสวงหาข้อเท็จจริงเมื่อวันที่ 17 ก.ย.2564 ทางคณะทำงานฯ ตั้งข้อสังเกตว่าเป็นกลุ่มเดียวกัน เนื่องจากภาพกล้องวงจรปิดทำให้เห็นเส้นทางในการเข้าออกพื้นที่ก่อเหตุซึ่งมีความเชื่อมโยงกัน นอกจากนั้นทางคณะทำงานฯ ยังระบุอีกว่า หลังเกิดเหตุทั้ง 2 เหตุการณ์นี้ยังพบว่ามีกลุ่มชายฉกรรจ์กลุ่มหนึ่งปรากฏตัวในบริเวณข้างในรั้วของ สน.ดินแดง ซึ่งมีลักษณะคล้ายกับผู้ก่อเหตุยิงเยาวชนทั้ง 2 คนด้วย ""เขาสามารถใช้อาวุธ (ปืน) ยิงเข้าไปในกลุ่มของน้องๆ ที่นั่งอยู่บริเวณนั้นได้โดยไม่เกรงกลัวกฎหมาย ตรงนี้เป็นสัญญาณทำให้เห็นว่ากลุ่มชายฉกรรจ์กลุ่มนั้นคือใคร แล้วสามารถกระทำการใกล้กับ สน.ดินแดงขนาดนี้ สน.ควรจะเร่งสืบหาข้อเท็จจริงเพื่อพิสูจน์ความบริสุทธิ์ใจ และพิสูจน์ความเชื่อมั่นของกระบวนการยุติธรรม” ณัฐชา บุญไชยอินสวัสดิ์ ส.ส.พรรคก้าวไกลและเป็น 1 ในคณะทำงานฯ แสดงความเห็นไว้ในวันที่ไปติดตามความคืบหน้าการจับกุมผู้ก่อเหตุยิงเยาวชนทั้ง 2 คนที่สน.ดินแดงพร้อมกับครอบครัวของผู้ถูกยิงหลังจากไม่ปรากฏความคืบหน้าในการติดตามจับกุมมาแล้วกว่า 38 วัน เมื่อวันที่ 23 ก.ย.2564 ที่ผ่านมk ข่าวการเมืองสิทธิมนุษยชนปิยะ ต๊ะวิชัยวาฤทธิ์ชุติพงษ์ ทิศกระโทกสน.ดินแดง#ม็อบ16สิงหามิตรไมตรีณัฐชา บุญไชยอินสวัสดิ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/02akA-u8UF8/95236,30_09_2021
"""ชาติหน้าเกิดมา คงไม่พบเจอการปฏิวัติอีก"" นวมทอง ไพรวัลย์ | อ่านให้ฟัง","Submitted on Thu, 2021-09-30 14:42 สวัสดีครับท่านพี่น้องประชาชนที่เคารพ เหตุที่กระผมทำการพลีชีพเป็นครั้งที่ 2 โดยการทำลายตัวเองเพื่อมิให้เสียทรัพย์เหมือนครั้งแรกก็เพื่อลบคำสบประมาทของท่านรองโฆษก คปค.ที่สัมภาษณ์หนังสือพิมพ์หลายฉบับว่า ""ไม่มีใครมีอุดมการณ์มากขนาดยอมพลีชีพได้"" เหตุพลีชีพครั้งแรกของผมยอมรับว่าคำณวนความเร็วของรถแท็กซี่ผิดพลาด รถถังที่จอดลานพระบรมรูปทรงม้าติดด้านหัวถนราชดำเนินนอก เมื่อผมขับรถผ่านกองบัญชาการทัพบกพ้นหัวถนนและเกาะกลางถนนเพื่อพุ่งเข้าชนเพื่อหักเลี้ยวแบบตัว S ความเร็วจึงลดลงมากเพราะต้องการชนแบบประสานงา ผมจึงแค่บาดเจ็บสาหัส ซี่โครงหัก 5 ซี่ ตาซ้ายบวมช้ำคางทะลุถึงภายในช่องปาก รักษาตัวโรงพยาบาลวชิรฯ มีคณะของคุณครูประทีป ฮาตะ และคณะอื่นๆ มาเยี่ยมหลายคณะและมีผู้สื่อข่าว นสพ. มาขอสัมภาษณ์ว่า ไม่พอใจหรือที่ปฏิรูปแล้วบ้านเมืองสงบสุข ไม่มีการนองเลือด ผมตอบไปว่าใครทำผิดกฎหมายและก่อความไม่สงบก็ต้องดำเนินการตามกฎหมาย ที่ผ่านมามีเบื้องหลังเบื้องลึกมากมาย ตอนนี้ก็เปิดหน้ากากออกมาจนเกือบหมดแล้ว เป็นการตบหน้าประชาชนอย่างไม่อาย. แต่ไม่เห็นเป็นข่าวรวมทั้งข่าวของผมที่ชนรถถังเพื่อประท้วง คปค. ลงข่าว นสพ. วันเดียวเงียบหายไปเลย ผมรักษาตัวที่โรงพยาบาลวชิรฯ 13 วัน คุณหมออนุญาตให้กลับมาพักฟื้นที่บ้านและนำ นสพ. ที่เสนอข่าวชนรถถังประท้วงคปค. ของผม พบคำสัมภาษณ์ท่านรองโฆษก ใน นสพ. ตรงกันหลายฉบับด้วยถ้อยคำที่กล่าวมาข้างต้นและยังปรามาสว่าผมแก่แล้ว คงทำด้วยอารมณ์ชั่ววูบ ก็มีเวลาเอาสีมาพ่นข้อความรอบตัวรถยังคิดว่าอารมณ์ชั่ววูบ ไม่น่าให้ทำงานและกินเงินเดือนที่ได้มาจากภาษีของประชาชนเลย ความคิดผม เมื่อหายป่วยดีก็จะทำมาหากินขับรถ TAXI ไม่ก่อวีรกรรมอีกต่อไป แต่พบข้อความการให้สัมภาษณ์ นสพ. ของท่านรองโฆษก คปค. ในเชิงปรามาสดังกล่าวก็เลยต้องสนองตอบกันหน่อย เพราะนิสัยคนไทยฆ่าได้แต่หยามไม่ได้ และเหตุผลที่ผมเลือกวันสุดท้ายของเดือนตุลาคมเป็นวันพลีชีพเพราะเดือนนี้เป็นเดือนที่วิญญาณของวีรชนที่สถิตอยู่ที่อนุสรณ์สถานฯ ที่ผมทำการพลีชีพนี้ได้เรียกร้องกระทั่งได้มาซึ่งประชาธิปไตย และวิญญาณของผมก็จะสถิตอยู่กับเหล่าวีรชนแห่งนี้ตลอดไป และขอยืนยันว่าปฏิบัติการทั้งสองครั้งทำด้วยใจ ไม่มีใครจ้าง สุดท้ายขอให้ลูกๆ และภรรยาจงภูมิใจในตัวพ่อ ไม่ต้องเสียใจ ชาติหน้าเกิดมาคงไม่พบเจอการปฏิวัติอีก ลาก่อน พบกันชาติหน้า ปล. ขอแก้ข่าว ขวดยาที่พบในรถภายหลังเกิดเหตุคืออาหารเสริมแคปซูลใบแปะก๊วยไม่ใช่ยาแก้เครียดตามที่ลงข่าว นสพ. ผมไม่เครียดแต่ประท้วงจอมเผด็จการ สวัสดีครับ29 ตุลาคม 2549(นายนวมทอง ไพรวัลย์) #ลุงนวมทอง #นวมทองไพรวัลย์ #รัฐประหาร2549 ประชาไท #อ่านให้ฟัง หยิบบทความที่น่าสนใจมาอ่านให้คุณฟัง แบบไม่ต้องอ่าน ข่าวการเมืองสังคมสิทธิมนุษยชนความมั่นคงPrachatai Podcastpodcastอ่านให้ฟังมัลติมีเดียรัฐประหาร 2549นวมทอง ไพรวัลย์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ajOHnZdSFZ4/95235,30_09_2021
[LIVE] ความเหลื่อมล้ำด้านที่อยู่อาศัยจะเป็นอย่างไร ถ้ากฎหมาย #ต่างชาติซื้อบ้านในไทย เป็นจริง,"Submitted on Thu, 2021-09-30 01:26 บันทึกการถ่ายทอดสด การสนทนากับ ผศ.ดร.ดวงมณี เลาวกุล จากศูนย์วิจัยความเหลื่อมล้ำและนโยบายสังคม (CRISP) คณะเศรษฐศาสตร์ มหาวิทยาลัยธรรมศาสตร์ ถึงกรณี ครม. รับหลักการ แก้กฎหมาย #ต่างชาติซื้อบ้านในไทย พร้อมประเมินสถานการณ์ความเหลื่อมล้ำด้านที่อยู่อาศัยในอนาคต เปิดข้อมูลภาพรวมการกระจายการถือครองและความเหลื่อมล้ำด้านที่ดินและที่อยู่อาศัยในปัจจุบัน พร้อมทั้งตัวอย่าง เงื่อนไข และนโยบายการซื้ออสังหาริมทรัพย์ในต่างประเทศ รวมทั้งข้อเสนอแนะหากจะมีการปรับแก้กฎหมาย สัมภาษณ์การเมืองเศรษฐกิจคุณภาพชีวิตดวงมณี เลาวกุลต่างชาติซื้อบ้านในไทยความเหลื่อมล้ำมัลติมีเดียที่อยู่อาศัยที่ดินติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/WnXdwjzolEc/95229,30_09_2021
'ทะลุฟ้า' ย้ายชุมนุมจากนางเลิ้งมารอไล่ประยุทธ์ที่ท่าน้ำนนท์,"Submitted on Thu, 2021-09-30 17:16""ทะลุฟ้า""และกลุ่มประชาชนย้ายชุมนุมจากนางเลิ้งไปชุมนุมรอพล.อ.ประยุทธ์ จันทร์โอชาที่ท่าน้ำนนท์ ประชาชนที่มารอสวดมนต์ไล่ปราศรัยวิจารณ์จัดการปัญหาน้ำท่วมของรัฐบาล สุดท้ายพล.อ.ประยุทธ์ไม่มาตามกำหนดการ กลุ่มประชาชนที่มาชุมนุมที่บริเวณท่าน้ำนนทบุรี ภาพจากไลฟ์ของเพจทะลุฟ้า 30 ก.ย.2564 เวลาประมาณ 15.00 น. ที่ท่าน้ำนนทบุรี อ.ปากเกร็ด จ.นนทบุรี ประชาชนและกลุ่มคนรุ่นใหม่นนทบุรีรวมกลุ่มกันตั้งแต่ 13.00 น. และทางกลุ่มทะลุฟ้าก็ประกาศย้ายสถานที่ชุมนุมมาซึ่งเดิมประกาศชุมนุมที่แยกนางเลิ้งในเวลา 16.00น. เนื่องจากพล.อ.ประยุทธ์ จันทร์โอชา นายกรัฐมนตรีเดินทางมาที่อ.ปากเกร็ด จ.นนทบุรี เพื่อติดตามสถานการณ์น้ำท่วมแม่น้ำเจ้าพระยาการก่อสร้างแนวกำแพงป้องกันน้ำท่วมและเยี่ยมประชาชนและคาดว่าจะมีการเดินทางมาที่ท่าน้ำนนบุรี พล.อ.ประยุทธ์ จันทรโอชา นายกรัฐมนตรีพร้อมคณะเยี่ยมประชาชนตามแนวแม่น้ำเจ้าพระยา ภาพจากไลฟ์ของเพจ ไทยคู่ฟ้า ทำเนียบรัฐบาล ทางด้านตำรวจในชุดควบคุมฝูงชนกว่าร้อยนายวางกำลังและแนวรั้วเหล็กปิดบริเวณถนนด้านหน้าท่าเรือพร้อมใช้รถเครื่องเสียงประกาศให้ประชาชนเดินทางกลับ และเป็นการแสดงออกที่ผิดกฎหมายและตำรวจสามารถดดำเนินการกับคนที่มาชุมนุมได้ทั้ง พ.ร.ก.ฉุกเฉินฯ และพ.ร.บ.ควบคุมโรค หากไม่ได้มีความประสงค์จะฝ่าฝืนกฎหมายก็ขอให้เดินทางกลับ รวมถึงฝนอาจจะตกหนักได้หลังจากนี้ ตำรวจชุดควบคุมฝูงชนที่วางกำลังอยู่บริเวณลานหน้าทางเข้าท่าน้ำนนทบุรี ส่วนทางด้านผู้ชุมนุมมีการตะโกนด่าทอตำรวจที่ขัดขวางการชุมนุมและกล่าวถึงปัญหาปากท้องการทำมาค้าขายฝืดเคืองและจุดธูปเทียนสวดมนต์ขับไล่พล.อ.ประยุทธ์ จากนั้นเมื่อการชุมนุมดำเนินไปได้ราว 30 นาทีทางด้านผู้ชุมนุมได้ยกรั้วเหล็กที่กั้นทางเข้าท่าเรือออกแล้วเดินเข้าไปที่ท่าเรือ 15.54 น. Voice TV รายงานว่า มีผู้ชุมนุมล้อมเจ้าหน้าที่นอกเครื่องแบบเพื่อให้ลบภาพที่ถ่ายผู้ชุมนุม หลังจากพบว่ามีการถ่ายรูปผู้ชุมนุม นอกเครื่องแบบจึงยอมลบรูปภาพ Voice TV รายงานว่าก่อนเวลา 16.00 น. หลังจากมีการรายงานว่าทางพล.อ.ประยุทธ์ เดินทางกลับโดยไม่ได้มาที่ท่าน้ำนนท์แล้ว ทางด้านตำรวจชุดควบคุมฝูงชนจึงถอนออกจากบริเวณดังกล่าวส่วนทางด้านผู้ชุมนุมและประชาชนก็แยกย้ายเดินทางกลับด้วยเช่นกัน ข่าวการเมืองทะลุฟ้าท่าน้ำนนทบุรีพล.อ.ประยุทธ์ จันทรฺโอชาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/0ApKuobBwxU/95238,30_09_2021
คนทำงาน กันยายน 2564,"Submitted on Thu, 2021-09-30 16:53คนทำงาน กันยายน 2564 วารสารคนทำงาน กันยายน 2564 ดาวน์โหลดอ่านได้ใน iPad, iPhone และระบบ Android รวมทั้งเปิดอ่านในคอมพิวเตอร์ ได้ที่เว็บไซต์ https://www.workazine.com/2021/09/2564.html Tags: จดหมายข่าวแรงงาน",http://feedproxy.google.com/~r/prachatai/~3/mvXevzCPolw/145,30_09_2021
สถานการณ์แรงงานประจำสัปดาห์ 24-30 ก.ย. 2564,"Submitted on Thu, 2021-09-30 19:00ก.แรงงาน ระบุช่วยเหลือ อดีต พนง.บริลเลียนท์ เต็มที่แล้ว กลุ่มแรงงานเพื่อสังคมชี้ข้อเรียกร้องให้ ก.แรงงาน ทดรองจ่าย 243 ล้านบาทที่เป็นเงินที่บริษัทต้องจ่ายนั้น ไม่มีกฎหมายรองรับ นายวรรณรัตน์ ศรีสุขใส รองอธิบดีกรมสวัสดิการและคุ้มครองแรงงาน กล่าวถึงกรณีกลุ่มแรงงานบริษัทบริลเลียน ที่ถูกเลิกจ้างอย่างไม่เป็นธรรม นัดหมายไปร้องเรียนที่กระทรวงแรงงานในวันที่ 7 ต.ค.ว่า ขอชี้แจงเรื่องปัญหาความเดือดร้อนของพนักงานบริษัท บริลเลียนท์ อัลไลแอนซ์ ไทย โกลบอล จำกัด ซึ่งมีจุดเริ่มต้นตั้งแต่วันที่ 17 มี.ค. 2564 บริษัทดังกล่าวที่ตั้งอยู่ในพื้นที่จ.สมุทรปราการ ต้องปิดกิจการจากผลกระทบของโรคโควิด ส่งผลให้พนักงาน 1,388 คน ถูกเลิกจ้าง โดยพนักงานตรวจแรงงาน จ.สมุทรปราการ มีคำสั่งให้บริษัทดังกล่าวจ่ายเงินชดเชยให้ลูกจ้าง รวมเป็นเงินทั้งหมด 243,537,328.67 บาท เนื่องจากเป็นการปิดกิจการโดยไม่เป็นธรรมกับลูกจ้าง นายวรรณรัตน์ กล่าวว่า ขณะเดียวกันกระทรวงแรงงานได้จ่ายเงินสงเคราะห์จากกองทุนวงเคราห์ลูกจ้าง เป็นเงิน 22 ล้านบาท เพื่อช่วยเหลือเบื้องต้น โดยจ่ายเรียบร้อยแล้วตั้งแต่เม.ย.ที่ผ่านมา หรือเพียงไม่ถึง 1 เดือนหลังถูกเลิกจ้าง พร้อมกันนั้นสำนักงานประกันสังคมจ่ายเงินประกันการว่างงานแก่ลูกจ้าง เป็นเงิน 65 ล้านบาท นายวรรรัตน์ กล่าวว่า ส่วนเรื่องคดีความ มอบหมายให้กรมสวัสดิการและคุ้มครองแรงงานแจ้งความดำเนินคดีอาญากับกรรมการบริษัทผู้มีอำนาจ ที่สภ.บางเสาธง จ.สมุทรปราการท้องที่เกิดเหตุ และศาลอนุมัติหมายจับกรรมการผู้จัดการบริษัทแล้ว เมื่อวันที่ 17 ก.ย.ที่ผ่านมา ส่วนคดีแพ่ง ได้ยื่นฟ้องศาลแรงงานภาค 1 ให้ออกคำสั่งบังคับให้บริษัทจ่ายเงินชดเชยลูกจ้าง 243 ล้านบาท รองอธิบดีกรมสวัสดิการและคุ้มครองแรงงาน กล่าวว่า อีกด้านได้มอบหมายให้กรมจัดหางาน ดูแลหางานที่ว่างในพื้นที่ จ.สมุทรปราการอีกกว่า 1 พันตำแหน่งที่พร้อมให้ลูกจ้างที่ถูกเลิกจ้างเข้าไปสมัครงาน อันเป็นการบรรเทาความเดือดร้อนที่เกิดขึ้น อย่างไรก็ตามทางลูกจ้างเรียกร้องให้นำงบกลางมาชดเชยเยียวยาก่อนแล้วให้กระทรวงแรงงานไปเรียกเก็บจากบริษัท ซึ่งกระทรวงได้สอบถามไปยังกรมบัญชีกลางแล้ว พบว่าไม่สามารถดำเนินการได้เพราะขัดต่อระเบียบราชการ “ทั้งหมดคือสิ่งที่กระทรวงแรงงานโดยนายสุชาติ ชมกลิ่น รมว.แรงงาน สั่งการให้เร่งช่วยเหลือเยียวยาพี่น้องแรงงานที่เดือดร้อน ดังจะเห็นได้ว่าเราทำทุกมิติที่สามารถดำเนินการได้ ทั้งการเยียวยา หางาน ดำเนินคดีกับนายจ้าง ซึ่งหวังว่าทางตำรวจจะสามารถดำเนินการจับกุมกรรมการผู้จัดการมาได้เพื่อบังคับคดีให้จ่ายเงินชดเชย แต่สิ่งที่ทำไม่ได้เพราะระเบียบไม่ได้เปิดช่อง ก็คือการจ่ายเงินแทนบริษัทเอกชน ซึ่งหวังว่าลูกจ้างคงจะเข้าใจ และที่ผ่านมาก็ได้ชี้แจงให้ทราบความคืบหน้าแล้วหลายครั้ง”นายวรรณรัตน์ กล่าว ด้านนายชาญศิลป์ ทรัพย์โนนหวาย ประธานกลุ่มแรงงานเพื่อสังคม กล่าวว่า กรณีดังกล่าว ตนในฐานะประธานกลุ่มแรงงานเพื่อสังคมได้ติดตามเหตุการณ์ เพราะมีกลุ่มแรงงานจำนวนหนึ่งมาร้องเรียนและขอความช่วยเหลือ ซึ่งได้ประสานกระทรวงแรงงาน และให้ความช่วยเหลือ จ่ายเงินสงเคราะห์จากกองทุนลูกจ้าง และเงินประกันการว่างงานเรียบร้อยแล้ว ซึ่งขั้นตอนต่อไปคือการยื่นฟ้องต่อศาลให้บริษัทจ่ายเงินชดเชยให้กับลูกจ้างที่ถูกเลิกจ้างอย่างไม่เป็นธรรม ซึ่งเป็นเรื่องในชั้นศาล ชั้นพนักงานสอบสวน และเจ้าหน้าที่ตำรวจที่จะต้องติดตามจับกุมผู้บริหารบริษัทมาดำเนินคดี ต่อไปไม่ได้เกี่ยวข้องกับกระทรวงแรงงานแล้ว นายชาญศิลป์ กล่าวว่า อย่างไรก็ตามมีกลุ่มคนกลุ่มหนึ่งนำข้อมูลที่ไม่ครบถ้วนรอบด้านไปบอกกับแรงงานที่เดือดร้อน ให้มาเรียกร้องกระทรวงแรงงานให้ของบกลาง 243 ล้านบาท ที่เป็นเงินที่บริษัทต้องจ่าย ให้กระทรวงแรงงานทดรองจ่ายไปก่อน ทั้งที่ไม่มีระเบียบอะไรรองรับ สะท้อนให้เห็นว่ามีจุดประสงค์แอบแฝง ใช้ความเดือดร้อนของลูกจ้างมาเป็นเครื่องมือเคลื่อนไหว จึงอยากเตือนลูกจ้างว่าไม่ควรหลงเชื่อ “ทุกอย่างต้องดูตามระเบียบกฎหมาย วันนี้กระทรวงแรงงานช่วยเต็มที่แล้ว จ่ายเงินชดเชยให้เร็วกว่ากรณีอื่น ๆ ด้วยซ้ำ แต่มีคนกลุ่มหนึ่งที่ไม่ได้เป็นผู้เดือดร้อน แต่เป็นนักกิจกรรมที่หากิจกรรมทำ อยากให้มีภาพว่ากระทรวงแรงงานทำงานไม่มีประสิทธิภาพ จึงขอให้หยุดอย่าเอาความเดือดร้อนของประชาชนมาเป็นเครื่องมือ ซึ่งแรงงานพันกว่าคนเขารู้ทัน มีเพียงส่วนน้อยไม่ถึงร้อยคนเท่านั้นที่หลงเชื่อ จึงขอเตือนว่าอย่าหลงไปเป็นเครื่องมือสร้างผลงานให้กับใคร”นายชาญศิลป์ กล่าว ที่มา: ข่าวสด, 30/9/2564 มูลนิธิสื่อเพื่อสุขภาวะ จัดประชุม ”สุขภาวะและทางรอดสื่อมวลชนไทยฝ่าภัยโควิด-19” มูลนิธิสื่อเพื่อสุขภาวะ (มสส.) ร่วมกับสำนักงานกองทุนสนับสนุนการสร้างเสริมสุขภาพ (สสส.) สมาคมวิชาชีพสื่อและสื่อมวลชนแขนงต่างๆ จัดประชุมระดมความเห็นผ่านระบบ Zoom เมื่อวันที่ 30 ก.ย. 2564 หัวข้อ ""สุขภาวะและทางรอดสื่อมวลชนไทยฝ่าภัยโควิด-19"" เหตุ 2 ปีที่ผ่านมาคนทำสื่อถูกปลดออกเลิกจ้าง ลดเงินเดือนจำนวนมากแล้วเจอพิษโควิดซ้ำเติม นักวิชาการชี้สื่อต้องปรับตัวทั้งเทคโนโลยีและเนื้อหาไปสู่คุณภาพ ขณะที่ตัวแทนสื่อเผยมีสื่อที่เดือดร้อนอีกมากเรียกร้องให้สำรวจข้อมูลเร่งด่วน เสนอควรจะผลักดันตั้งกองทุนเยียวยาผลกระทบ รศ.ดร.กุลทิพย์ ศาสตระรุจิ รองคณบดีฝ่ายวิชาการ คณะนิเทศศาสตร์และนวัตกรรมการจัดการ สถาบันบัณฑิตพัฒนบริหารศาสตร์ กรรมการผู้ทรงคุณวุฒิ สสส. กล่าวถึงผลกระทบจากการเปลี่ยนแปลงของภูมิทัศน์สื่อและโควิด-19 ของสื่อมวลชนว่า ก่อนการระบาดของ โควิด-19 ธุรกิจสื่อและคนทำงานด้านสื่อสารมวลชนได้รับผลกระทบมาแล้วไม่น้อยกว่า 2 ปีจากการเปลี่ยนแปลงของเทคโนโลยี หรือ Digital transformation โดยเฉพาะสื่อกระแสหลักทั้งหนังสือพิมพ์ โทรทัศน์และวิทยุล้วนได้รับผลกระทบมีทั้งการปิดตัวเลิกกิจการ เลิกผลิตสื่อ มีการปลดออก เลิกจ้าง หลายสื่อมีการปรับตัวเพื่อความอยู่รอดโดยหันมาทำสื่อออนไลน์ และ Social Media กันมากขึ้น เนื่องจากสังคมไทยได้เข้าสู่ยุคโมบายมีเดีย ดังนั้นเมื่อมาเจอการระบาดที่รุนแรงของโควิด-19 ยิ่งทำให้สื่อมวลชนจะต้องปรับตัวเร็วขึ้นและแรงขึ้นสื่อต้องอยู่ได้และอยู่เป็น ทุกคนต้องเชื่อมั่นในศักยภาพและเติมจุดแข็งให้กับตัวเอง สื่อกระแสหลักถ้าไม่ปรับตัวก็จะอยู่ไม่ได้เพราะโควิด-19 ทำให้คนอยู่กับบ้านมากขึ้น ทีวีก็จะมาอยู่บนโลกออนไลน์กิจกรรมของคนอยู่บนโลกออนไลน์ ทั้งการซื้อสินค้าออนไลน์ การขายของออนไลน์ เม็ดเงินจากการโฆษณาจากภาคธุรกิจ เอกชนก็จะไปสู่โลกออนไลน์มากขึ้น สิ่งสำคัญคือสื่อต้องปรับตัวนำเสนอเนื้อหาข่าวสารต่างๆ ต้องมีการเปลี่ยนแปลงไปจากเดิมเพราะผู้บริโภคมีคุณภาพมากขึ้น ข่าวและข้อมูลจะต้องมีความลึกมีความน่าเชื่อถือ ผู้บริโภคจะเป็นผู้เลือกว่าต้องการข่าวแบบไหน เพราะฉะนั้นคนทำงานด้านสื่อสารมวลชนจะต้อง มีความรู้เรื่องดิจิทัล ต้องมีจริยธรรม มีจรรยาบรรณ คุณธรรมควบคู่ไปกับถูกตรวจสอบได้ โดยเฉพาะสื่อดั้งเดิมซึ่งมีประสบการณ์เป็นจุดได้เปรียบอยู่แล้วแต่จะต้องทำการบ้านเยอะขึ้นเพิ่มบทบาทของผู้ทำหน้าที่ในการวิเคราะห์ข้อมูลข่าวสารหรือ Data Analysis ต้องตรวจสอบข่าวปลอมเป็น “ในอนาคตหลัง โควิด-19 ธุรกิจสื่อและคนทำงานด้านสื่อจะต้องเผชิญกับการเปลี่ยนแปลงเพราะทุกอย่างจะอยู่บนโลกออนไลน์ อยู่บนมือถือ ผู้บริโภคจะมีการวิพากษ์วิจารณ์มากขึ้น การเปลี่ยนแปลงของเทคโนโลยีการสื่อสารมีผลต่อสังคมและโลกทั้งโลก ผู้บริโภคข้อมูลข่าวสารจะรู้เท่าทันสื่อจึงต้องคำนึงว่าจะผลิตสื่อให้มีคุณภาพมากขึ้นได้อย่างไรในสังคมแห่งความรู้หรือ Knowledge Society” รศ.ดร.กุลทิพย์กล่าว นายชวรงค์ ลิมป์ปัทมปาณี ประธานสภาการสื่อมวลชนแห่งชาติ สื่อมวลชนที่มีบทบาทอยู่ในองค์กรวิชาชีพมายาวนาน กล่าวว่าสภาการสื่อมวลชนแห่งชาติ มีหน้าที่กำกับดูแลองค์กรสื่อต่างๆ ที่เป็นสมาชิก ส่วนการดูแลคนทำสื่อเป็นรายบุคคลมีองค์กรวิชาชีพสื่อต่างๆดูแลอยู่แล้ว ยอมรับว่าผลกระทบจากการเปลี่ยนแปลงเทคโนโลยีและโควิด-19 มีผลมาก สื่อมวลชนไม่น้อยตกงาน ส่วนที่ยังอยู่ก็ต้องมีการปรับตัวขณะนี้เรามีการจัดอบรมต่างๆ เพื่อยกระดับทักษะความสามารถให้อยู่รอดต่อไปได้ โดยเฉพาะการทำสื่อใหม่ทางออนไลน์จะต้องพัฒนาเรื่องเนื้อหาดีๆ ควบคู่ไปกับการตลาดเผยสู่สาธารณะที่ตอบโจทย์ผู้บริโภคและสร้างรายได้กับคนทำสื่อด้วย ส่วนการช่วยเหลือสื่อมวลชนที่เดือดร้อนนั้น สมาคมวิชาชีพมีกองทุนการช่วยเหลือฉุกเฉินเฉพาะเรื่องการตกงานแต่มีข้อแม้ว่าจะต้องเป็นสมาชิกขององค์กรนั้นด้วย ส่วนคนที่ไม่ได้เป็นสมาชิกจะไม่ได้การช่วยเหลือตรงนี้ ขณะเดียวกันยังมีโครงการที่พยายามช่วยเหลือสื่อมวลชนที่ตกงานด้วยการจัดทำโครงการเสนอขอรับทุนจากผู้สนใจเพื่อทำข่าวเจาะในเชิงลึกเรื่องใดเรื่องหนึ่งอย่างเกาะติด รวมทั้งการเปิดช่องทางออนไลน์ให้สื่อที่ต้องการหางานกับธุรกิจหรือองค์กรที่ต้องการคนทำงานได้เจอกันก็จะช่วยได้อีกทางหนึ่ง นางสาวชามานันท์ สุจริตกุล ผู้เชี่ยวชาญด้านการสื่อสารและการ ประชาสัมพันธ์เพื่อลดปัจจัยเสี่ยง กล่าวว่า สำนักงานกองทุนสนับสนุนการสร้างเสริมสุขภาพ (สสส.) ได้เห็นความสำคัญของบทบาทสื่อมวลชนในการเป็นสื่อกลางสร้างความรู้ความเข้าใจด้านสุขภาวะกับประชาชนทั้งทางด้านร่างกาย จิตใจ สังคม และปัญญา สสส.และภาคีจึงได้ทำงานร่วมกับสื่อมวลชนในรูปแบบต่างๆ เพราะถือว่าสื่อมวลชนก็เป็นกลุ่มอาชีพที่มีความเสี่ยงด้านสุขภาวะทั้ง 4 มิติ เช่น สุขภาวะทางกาย มีสื่อมวลชนบางส่วนที่มีพฤติกรรมเสี่ยงเรื่องเครื่องดื่มแอลกอฮอล์ สูบบุหรี่ สื่อมวลชนจำนวนไม่น้อยมีความเครียด โดยเฉพาะผลกระทบจากการเปลี่ยนแปลงภูมิทัศน์สื่อและผลกระทบจากวิกฤติโควิด-19 ต่อสื่อมวลชนในช่วงนี้ สสส. และภาคีเครือข่าย จึงให้ความสำคัญกับการเสริมสร้างภูมิคุ้มกันและร่วมกันสนับสนุนให้สื่อมวลชนผ่านวิกฤตินี้ไปให้ได้ มีสุขภาวะที่ดีทั้งกาย จิต สังคม ปัญญา และยังคงดำรงบทบาทสำคัญในการสร้างการเรียนรู้และการรู้เท่าทันให้กับประชาชนโดยเฉพาะภัยที่มาจากออนไลน์ทั้งการพนัน การหลอกลวง เกมออนไลน์ ฯลฯ อยากให้สื่อตอกย้ำนำเสนอต่อเนื่องรวมทั้งการชี้นำสังคมในทิศทางที่ดีด้วย นำเสนอข่าวสารที่มีคุณค่าภายใต้จรรยาบรรณและจริยธรรมสื่อ ขณะเดียวกันได้เสนอให้สื่อเปิดพื้นที่ในการเสนอข่าวประเด็นสุขภาวะให้มากขึ้น มีการทำงานร่วมกันกับภาคีของสสส.ในอนาคตมากขึ้นด้วย ด้านนายอภิวัชร์ เกตุทัต ประธานมูลนิธิสื่อเพื่อสุขภาวะ กล่าวว่า ผลกระทบจากการเปลี่ยนแปลงเทคโนโลยีสู่ดิจิทัลต่อสื่อมวลชนที่ว่ารุนแรงแล้วเมื่อเจอวิกฤติโควิด-19 ซ้ำเติมเข้ามาอีกทำให้คนทำงานสื่อมวลชนประสบความยากลำบาก หลายคนต้องว่างงาน หลายคนถูกลดค่าจ้างเงินเดือน สื่อมวลชนหลายคนหรือคนในครอบครัวติดโควิด-19 มูลนิธิสื่อเพื่อสุขภาวะ (มสส.) จึงอยากเสนอให้มีการจับมือกันขององค์กรวิชาชีพสื่อ ภาคเอกชนและองค์กรต่างๆ ในการเยียวยาลดผลกระทบในรูปแบบต่างๆ เช่นการตั้งกองทุนขึ้นมาช่วยเหลือ โดยมูลนิธิสื่อเพื่อสุขภาวะพร้อมจะจับมือกับทุกฝ่ายในการดำเนินการในเรื่องนี้ ในขณะที่ผู้แทนสื่อมวลชนหลายคน เช่น นายศักดา แซ่เอียว หรือนักวาดการ์ตูนจาก นสพ.ไทยรัฐบอกว่ามีสื่อมวลชนไม่น้อยที่ออกจากงานแล้วยังไม่มีงานอยู่ด้วยความยากลำบาก โทร.มาหาก็ไม่รู้จะช่วยอย่างไร จึงอยากจะให้สำรวจข้อมูลคนเหล่านี้ด้วย ส่วนนายเจก รัตนตั้งตระกูล ผู้ประกาศข่าวชื่อดังจาก TNN ระบุว่าสื่อประสบปัญหามากอยากจะให้ช่วยพัฒนาทักษะออนไลน์ โดยเฉพาะปัญหาสุขภาพใจและสุขภาพกายของสื่อจึงอยากจะให้มีเวทีพูดคุยแลกเปลี่ยนความเห็นกันทางออนไลน์บ่อยๆ ส่วนสื่ออื่นๆ ทั้งจากหนังสือพิมพ์ โทรทัศน์ วิทยุ และสื่อออนไลน์ รวมทั้งสื่อท้องถิ่น ได้เสนอความคิดเห็นกันอย่างกว้างขวางถึงผลกระทบเรียกร้องให้มีการสำรวจจำนวนสื่อมวลชนที่ได้รับความเดือดร้อน เพื่อจะหาทางช่วยเหลือเยียวยากันต่อไปและเห็นด้วยหากทุกฝ่ายจะร่วมมือกันผลักดันให้เกิดกองทุนช่วยเหลือผลกระทบที่เกิดขึ้น ที่มา: ไทยรัฐ, 30/9/2564 ศบศ.ช่วยนายจ้าง SME จ่ายค่าจ้างแรงงาน 3 เดือน 3,000 บาท ไม่เกิน 200 คน นายธนกร วังบุญคงชนะ โฆษกประจำสำนักนายกรัฐมนตรี เปิดเผยภายหลังการประชุมคณะกรรมการบริหารสถานการณ์เศรษฐกิจ (ศบศ.) ที่มีนายกรัฐมนตรี เป็นประธาน ว่า ที่ประชุมเห็นชอบหลักการโครงการส่งเสริมและรักษาระดับการจ้างงานในธุรกิจเอสเอ็มอี เพื่อช่วยเหลือผู้ประกอบการในการส่งเสริมและรักษาระดับการจ้างงานสร้างความเข้มแข็งให้กลุ่มธุรกิจ โดยรัฐบาล ยืนยันว่า จะหาทางการรักษาการจ้างงานและมาตรการการจ้างงานใหม่ เพื่อแก้ปัญหาการว่างงาน ทดแทนปัญหาการขาดแคลนแรงงานในอุตสาหกรรม และยังไม่มีการอนุญาตให้แรงงานต่างด้าวเข้าประเทศ ขณะเดียวกัน ก็ต้องการเห็นคนไทยมีงานทำ โดยเฉพาะในโรงงานอุตสาหกรรมที่ทันสมัย เพื่อรักษาระดับการจ้างงานให้ธุรกิจเอกชนด้วย ทั้งนี้ สภาพัฒนาการเศรษฐกิจและสังคมแห่งชาติ (สศช.) ได้ชี้แจงรายละเอียดโครงการนี้ โดยรัฐจ่ายเงินอุดหนุนเพื่อส่งเสริมและรักษาการจ้างงานผ่านนายจ้างเพื่อรักษาการจ้างงานในอัตรา 3,000 บาทต่อลูกจ้างที่เป็นผู้ประกันตนนามมาตรา 33 สัญชาติไทยต่อเดือน แต่ไม่เกิน 200 คน เป็นระยะเวลา 3 เดือน โดยเงินอุดหนุนจะคำนวณตามยอดการจ้างงานจริงของทุกเดือน พิจารณาจากจำนวณลูกจ้างที่นำส่งเงินสมทบประกันสังคมจากระบบประกันสังคม โดยจะจ่ายเงินอุดหนุนทุก วันทำการสุดท้ายของเดือน แต่มีเงื่อนไขว่า นายจ้างจะต้องรักษาระดับการจ้างงานไม่ต่ำกว่า 95% ในระหว่างเข้าร่วมโครงการฯ และหากนายจ้างไม่สามารถรักษาระดับการจ้างงานให้ไม่ต่ำ 95% ได้จะไม่ได้รับเงิน อุดหนุนในเดือนนั้น ขณะเดียวกัน กรณีนายจ้างมีการจ้างงานเพิ่มขึ้นจากยอดการจ้างงาน ณ วันเริ่มโครงการ จะได้รับเงินอุดหนุนเพิ่มตามจำนวนการจ้างงานจริง โดยนายจ้างจะต้องจ่ายค่าจ้างไม่ต่ำกว่าอัตราค่าจ้างขั้นต่ำ ของแต่ละจังหวัดตามประกาศคณะกรรมการค่าจ้างฯ พร้อมกันนี้ยังมีการติดตามและตรวจสอบการจ้างงานอย่างต่อเนื่องด้วย อย่างไรด็ตามมีเป้าหมายโครงการเพื่อรักษาระดับ 3 การจ้างงานลูกจ้างสัญชาติไทยในธุรกิจเอสเอ็มอี ที่มีลูกจ้างไม่เกิน 200 ราย ที่มีสถานประกอบการจำนวน 480,122 แห่ง และจะสามารถรักษาการจ้างงานลูกจ้างได้จำนวน 5,040,176 คน ที่มา: สยามรัฐ, 30/9/2564 ประกันสังคม เปิดสาเหตุผู้ประกันตนกว่า 4 แสนราย เงินเยียวยายังไม่เข้าบัญชี เนื่องจากสาเหตุยังไม่ได้ผูกพร้อมเพย์หรือผูกพร้อมเพย์เลขบัตรประชาชนไม่ได้ นายสุชาติ ชมกลิ่น รัฐมนตรีว่าการกระทรวงแรงงาน เปิดเผยถึงความคืบหน้าการจ่ายเงินเยียวยาแรงงานและผู้ประกอบการจากรัฐบาลใน 29 จังหวัดพื้นที่สีแดงเข้ม ได้แก่ กรุงเทพมหานคร นครปฐม นนทบุรี ปทุมธานี สมุทรปราการ สมุทรสาคร ปัตตานี ยะลา นราธิวาส สงขลา ชลบุรี ฉะเชิงเทรา พระนครศรีอยุธยา กาญจนบุรี สมุทรสงคราม สุพรรณบุรี เพชรบุรี ประจวบคีรีขันธ์ ราชบุรี อ่างทอง นครนายก ปราจีนบุรี ลพบุรี ระยอง สิงห์บุรี สระบุรี นครราชสีมา เพชรบูรณ์ และตาก เพื่อควบคุมการแพร่ระบาดของโควิด -19 ตามมาตรการของ ศบค.นั้น ว่า ท่านนายกรัฐมนตรี และรัฐมนตรีว่าการกระทรวงกลาโหม พล.อ.ประยุทธ์ จันทร์โอชา ได้มีความห่วงใยพี่น้องผู้ใช้แรงงานและผู้ประกอบการที่ได้รับผลกระทบจากโควิด -19 จึงได้มีข้อสั่งการให้กระทรวงแรงงาน โดยสำนักงานประกันสังคม ดำเนินการโครงการเยียวยานายจ้าง ผู้ประกันตนมาตรา 33 มาตรา 39 และมาตรา 40 ซึ่งตั้งแต่ช่วงเดือนต้น ถึง 28 ก.ย. 2564 กระทรวงแรงงาน โดยสำนักงานประกันสังคม (สปส.) ได้โอนเงินเข้าบัญชีพร้อมเพย์ที่ผูกกับเลขบัตรประชาชน เพื่อให้ความช่วยเหลือนายจ้าง และผู้ประกันตนทั้ง 3 มาตรา ไปแล้วเป็นเม็ดเงินเข้าสู่ระบบเศรษฐกิจกว่า 9 หมื่นล้านบาท ให้แก่นายจ้างกว่า 150,000 ราย ผู้ประกันตน ม.33,39 และ 40 จำนวนเกือบ 12 ล้านคน ส่วนที่เหลือผู้ประกันตน จำนวน 4 แสนกว่าราย และนายจ้าง จำนวนกว่า 2,100 ราย เงินยังไม่เข้าเนื่องจากสาเหตุบัญชียังไม่ได้ผูกพร้อมเพย์ หรือผูกพร้อมเพย์เลขบัตรประชาชนไม่ได้ เช่น เป็นบุคคลล้มละลาย ถูกอายัดบัญชีจากกรมบังคับคดี หรือเป็นผู้ทุพพลภาพ เป็นต้น ซึ่งอยู่ระหว่างดำเนินการเยียวยาเพิ่มเติม นายสุชาติ ยังได้กำชับให้สำนักงานประกันสังคมเร่งประชาสัมพันธ์ให้ผู้ประกันตน ที่ยังไม่ได้รับเงินรีบผูกพร้อมเพย์กับบัตรประชาชนชน และให้นายจ้างในสถานประกอบการแจ้งลูกจ้างรีบดำเนินการผูกบัญชีธนาคารพร้อมเพย์กับเลขประจำตัวประชาชน เพื่อให้ได้รับสิทธิประโยชน์การเยียวยาจากรัฐบาล ที่มา: TNN, 30/9/2564 กยศ.เพิ่มวงเงินให้กู้ปีการศึกษา 64 เป็น 40,000 ลบ.ขยายรองรับเป็น 7 แสนราย นายชัยณรงค์ กัจฉปานันท์ ผู้จัดการกองทุนเงินให้กู้ยืมเพื่อการศึกษา (กยศ.) เปิดเผยว่า จากสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ในช่วงที่ผ่านมา ทำให้มีผู้ประสงค์จะขอกู้ยืมเพื่อการศึกษามากขึ้น คณะกรรมการกองทุนฯ ได้มีมติเห็นชอบในการขยายกรอบวงเงินการให้กู้ยืมแก่นักเรียน นักศึกษาผู้ประสงค์ขอกู้ยืมในปีการศึกษา 2564 จากเดิมที่กองทุนได้กำหนดกรอบการให้กู้ยืมไว้ 38,587 ล้านบาท สำหรับผู้กู้ยืม 623,891 ราย โดยได้เพิ่มกรอบวงเงินเป็น 40,000 ล้านบาท สำหรับผู้กู้ยืม 7 แสนราย เพื่อช่วยบรรเทาผลกระทบต่างๆ ให้กับนักเรียน นักศึกษา ผู้ปกครองที่ได้รับความเดือดร้อนจากสถานการณ์ดังกล่าว ดังนั้น จึงขอให้ผู้ปกครองไม่ต้องเป็นกังวลในเรื่องค่าใช้จ่ายในการศึกษาของบุตรหลาน เนื่องจากกองทุนยืนยันว่ามีเงินให้กู้ยืมเพียงพอสำหรับนักเรียน นักศึกษาได้มีโอกาสได้เรียนต่ออย่างแน่นอน ซึ่งในปีนี้กองทุนได้รับชำระหนี้ประมาณ 32,000 ล้านบาท โดยจะนำเงินที่ได้รับจากการรับชำระหนี้มาหมุนเวียนให้กับผู้กู้ยืมโดยไม่ต้องใช้งบประมาณแผ่นดินแต่อย่างใด ขณะนี้ กองทุนได้ขยายเวลายื่นขอกู้ยืมเงินภาคเรียนที่ 1 ปีการศึกษา 2564 ไปจนถึงวันที่ 31 ต.ค. 2564 นักเรียน นักศึกษาสามารถยื่นกู้ยืมผ่านโทรศัพท์มือถือด้วยแอปพลิเคชัน กยศ. Connect หรือทาง www.studentloan.or.th โดยไม่ต้องมีผู้ค้ำประกันในการทำสัญญากู้ยืมเงินใหม่ ซึ่งกองทุนได้เปิดระบบ DSL ให้ผู้กู้ยืมและสถานศึกษาได้เริ่มดำเนินการกู้ยืมในปีการศึกษา 2564 ตั้งแต่วันที่ 1 เม.ย. 2564 เป็นต้นมา ขณะนี้มีผู้ประสงค์ขอกู้ยืม จำนวน 616,834 ราย กองทุนได้อนุมัติการกู้ยืมเงินไปแล้ว 584,077 ราย โดยเป็นปีแรกที่กองทุนได้เปิดให้มีการกู้ยืมเงินเพื่อการศึกษาครบทั้ง 4 ลักษณะ ได้แก่ 1) นักเรียนหรือนักศึกษาที่ขาดแคลนทุนทรัพย์ 2) นักเรียนหรือนักศึกษาที่ศึกษาในสาขาวิชาที่เป็นความต้องการหลัก ซึ่งมีความชัดเจนของการผลิตกำลังคน และมีความจำเป็นต่อการพัฒนาประเทศ 3) นักเรียนหรือนักศึกษาที่ศึกษาในสาขาวิชาขาดแคลน หรือที่กองทุนมุ่งส่งเสริมเป็นพิเศษ และ 4) นักเรียนหรือนักศึกษาที่เรียนดีเพื่อสร้างความเป็นเลิศในระดับปริญญาโท ที่มา: สำนักข่าวไทย, 29/9/2564 เตือนผู้ประกอบการ กรมสวัสดิการฯ ยืนยันไม่มีแก้ กม.ปล่อยจ้างเด็ก 15 ทำงาน ย้ำโทษหนักฝ่าฝืนถึงคุก 4 ปี ปรับ 2 ล้าน จากกรณีมีการเผยแพร่ข้อมูล เรื่อง จ้างเด็กอายุต่ำกว่า 15 ปีทำงาน ไม่ผิดกฎหมาย ทางเว็บไซต์ Anti-Fake News Center Thailand ศูนย์ต่อต้านข่าวปลอม ประเทศไทย ได้ออกมาชี้แจงถึงประเด็นนี้ว่า ตามที่มีการส่งต่อข้อความในสื่อต่าง ๆ เกี่ยวกับประเด็นเรื่อง จ้างเด็กอายุต่ำกว่า 15 ปีทำงาน ไม่ผิดกฎหมาย ทางศูนย์ต่อต้านข่าวปลอมได้ดำเนินการตรวจสอบข้อเท็จจริงโดย กรมสวัสดิการและคุ้มครองแรงงาน กระทรวงแรงงาน พบว่าประเด็นดังกล่าวนั้น เป็นข้อมูลเท็จ จากที่มีการส่งต่อข้อความถึงนายจ้างให้รับเด็กที่อายุต่ำกว่า 15 ปี เข้าทำงาน เพราะตอนนี้มีการแก้ไขกฎหมายใหม่ ว่าด้วยการจ้างเด็กอายุต่ำกว่า 15 ปี ทำงานไม่ผิดกฎหมายนั้น ทางกรมสวัสดิการและคุ้มครองแรงงาน กระทรวงแรงงาน ได้ชี้แจงว่า ยังคงใช้พระราชบัญญัติคุ้มครองแรงงานฉบับปัจจุบัน ที่ห้ามมิให้นายจ้าง จ้างบุคคลที่มีอายุต่ำกว่า 15 ปี เข้าทำงานเป็นลูกจ้างในงานทั่วไป และอายุต่ำกว่า 18 ปี เข้าทำงานในงานประมงทะเล ซึ่งหากฝ่าฝืนมีโทษปรับตั้งแต่ 400,000 – 2,000,000 บาท ต่อลูกจ้างหนึ่งคน หรือจำคุกสูงสุดไม่เกิน 4 ปี หรือทั้งจำทั้งปรับ ดังนั้นขอให้ประชาชนอย่าหลงเชื่อข้อมูลดังกล่าว และขอความร่วมมือไม่ส่ง หรือแชร์ข้อมูลดังกล่าวต่อในช่องทางสื่อสังคมออนไลน์ต่าง ๆ และเพื่อให้ประชาชนได้รับข้อมูลข่าวสารจากกรมสวัสดิการและคุ้มครองแรงงาน สามารถติดตามได้ที่เว็บไซต์ www.labour.go.th หรือโทรสายด่วน 1506 บทสรุปของเรื่องนี้คือ : ไม่มีการแก้ไขกฎหมาย ยังคงใช้พระราชบัญญัติคุ้มครองแรงงานฉบับปัจจุบัน ที่ห้ามมิให้นายจ้าง จ้างบุคคลที่มีอายุต่ำกว่า 15 ปี เข้าทำงานเป็นลูกจ้างในงานทั่วไป ที่มา: สยามรัฐ, 29/9/2564 ครม.ขยายเวลาขึ้นทะเบียนแรงงานข้ามชาติให้อยู่ได้ถึง ก.พ. 2566 น.ส.รัชดา ธนาดิเรก รองโฆษกประจำสำนักนายกรัฐมนตรี แถลงผลประชุมคณะรัฐมนตรี (ครม.) ว่า ครม.เห็นชอบการบริหารจัดการการทำงานของคนต่างด้าว 3 สัญชาติ (กัมพูชา ลาว และเมียนมา) เพื่อสนับสนุนการควบคุมและป้องกันการแพร่ระบาดของโรคโควิด-19 ซึ่งประกอบด้วย 2 กลุ่ม คือ 1)แรงงานต่างด้าว 3 สัญชาติผิดกฎหมาย ไม่ได้ขออนุญาตทำงานให้ถูกต้องตามกฎหมาย 2)แรงงานต่างด้าว 3 สัญชาติที่ดำเนินการขออนุญาตทำงานตามมติ 29 ธ.ค.63 แต่กระบวนการยังไม่แล้วเสร็จ ให้ดำเนินการตามแนวทางดังนี้ 1. กลุ่งแรงงานผิดกฎหมายที่ทำงานโดยไม่ได้รับอนุญาต สามารถอยู่ในราชอาณาจักรและให้ทำงานได้อย่างถูกต้องตามกฎหมาย โดยต้องดำเนินการดังนี้ (1) นายจ้างยื่นคำขออนุญาตทำงานแทนคนต่างด้าวภายใน 30 วัน นับแต่วันที่ประกาศมีผลใช้บังคับซึ่งจะสามารถทำงานและอยู่ในราชอาณาจักรได้ถึง 28 ก.พ. 2566 (2) ให้คนต่างด้าวที่ได้รับอนุญาตทำงานแล้ว ต้องดำเนินการขึ้นทะเบียนเป็นผู้ประกันตนหรือประกันสุขภาพ ตรวจโรคต้องห้าม และจัดเก็บอัตลักษณ์บุคคล ภายในวันที่ 31 มี.ค. 2565 หากไม่ดำเนินการดังกล่าว การอนุญาตทำงานและอยู่ในราชอาณาจักรจะสิ้นสุดลง (3) เมื่อแรงงานต่างด้าวขึ้นทะเบียนเป็นผู้ประกันตนหรือประกันสุขภาพ ตรวจโรคต้องห้าม และจัดเก็บอัตลักษณ์บุคคลแล้ว ให้ดำเนินการตรวจอนุญาตให้อยู่ในราชอาณาจักรเป็นการชั่วคราวภายในวันที่ 1 ส.ค. 2565 ซึ่งจะอยู่ในราชอาณาจักรเป็นการชั่วคราว ได้ถึง 13 ก.พ. 2566 หากไม่ดำเนินการจะอยู่ในราชอาณาจักรได้ถึง 1 ส.ค. 2565 2. กลุ่มแรงงานต่างด้าวที่ได้ดำเนินการตามมติ ครม. เมื่อวันที่ 29 ธ.ค. 2563 แล้ว แต่ยังไม่แล้วเสร็จ โดยรัฐขยายระยะเวลาการยื่นคำขออนุญาตทำงาน จากภายในวันที่ 16 มิ.ย. 2564 เป็นภายในวันที่ 13 ก.ย. 2564 เพื่อให้สามารถอยู่ในราชอาณาจักรและทำงานได้ถึงวันที่ 31 มี.ค. 2565 หากแรงงานต่างด้าวกลุ่มดังกล่าวต้องการจะทำงานในราชอาณาจักรได้ถึงวันที่ 28 กุมภาพันธ์ 2566 ต้องดำเนินการตรวจโรคต้องห้ามภายในวันที่ 18 ต.ค. 2564 และปรับปรุงทะเบียนประวัติภายในวันที่ 31 มี.ค. 2565 ที่มา: โพสต์ทูเดย์, 28/9/2564 ครม.ไฟเขียว ตรวจแรงงานข้ามชาติในสถานประกอบการ คุมโควิด-19 ระบาด 28 ก.ย. 2564 นายสุชาติ ชมกลิ่น รมว.แรงงาน เปิดเผยว่า การแพร่ระบาดของโรคโควิด-19 ในประเทศไทย ปัจจุบันยังตรวจพบผู้ติดเชื้อจำนวนมาก ทั้งพื้นที่กรุงเทพมหานคร ปริมณฑล และจังหวัดที่เป็นแหล่งอุตสาหกรรมสำคัญ มีโอกาสกระทบต่อสุขภาพและการดำรงชีวิตของประชาชน สภาพเศรษฐกิจและสังคมโดยรวมของประเทศเป็นอย่างมาก ซึ่งจากการลงพื้นที่ของหน่วยงานควบคุมโรค พบแรงงานข้ามชาติทำงานในพื้นที่ดังกล่าวอย่างหนาแน่น ทั้งมีความเสี่ยงต่อการแพร่ระบาดของเชื้อโควิด-19 กระทรวงแรงงาน สำนักงานตรวจคนเข้าเมือง และหน่วยงานควบคุมโรค จึงจำเป็นต้องเข้าตรวจสถานที่ก่อสร้าง สถานประกอบการ โรงงาน และสถานที่ทำงาน ถ้าพบแรงงานข้ามชาติที่ทำงานโดยไม่ได้รับอนุญาตจะได้ให้นายจ้างดำเนินการขออนุญาตทำงานให้กับแรงงานข้ามชาติ เพื่อจะได้ทำงานอย่างถูกต้องตามกฎหมาย ได้รับสิทธิ์การคุ้มครองและดูแล ช่วยเหลือตามที่กฎหมายกำหนด ซึ่งจะส่งผลให้การควบคุมและป้องกันโรคมีประสิทธิภาพมากขึ้น กระทรวงแรงงาน จึงเสนอแนวทางการบริหารจัดการการทำงานของคนต่างด้าว 3 สัญชาติ (กัมพูชา ลาว และเมียนมา) เพื่อสนับสนุนการควบคุมและป้องกันการแพร่ระบาดของโรคติดเชื้อไวรัสโคโรนา 2019 ต่อที่ประชุมคณะรัฐมนตรี ซึ่งได้มีมติเห็นชอบตามที่เสนอ “พล.อ.ประยุทธ์ จันทร์โอชา นายกรัฐมนตรี และพล.อ. ประวิตร วงษ์สุวรรณ รองนายกรัฐมนตรี ซึ่งกำกับดูแลกระทรวงแรงงาน ห่วงใยสถานการณ์การแพร่ระบาดในกลุ่มแรงงานอย่างยิ่ง ท่านกำชับกระทรวงแรงงาน และหน่วยงานที่เกี่ยวข้อง บูรณาการร่วมกันควบคุมและป้องกันการแพร่ระบาดของโรคไม่ให้การระบาดแพร่กระจายเป็นวงกว้างสู่พื้นที่อื่นๆ เพื่อเร่งแก้ไขและบรรเทาสถานการณ์ฉุกเฉินให้คลี่คลายลงโดยเร็วที่สุด กระทรวงแรงงาน จึงมอบหมายกรมการจัดหางาน เตรียมแนวทางดำเนินการ ดังนี้ 1.เข้าตรวจสถานที่ก่อสร้าง สถานประกอบการ โรงงาน และสถานที่ทำงาน เพื่อให้คำแนะนำการปฏิบัติตนตามมาตรการทางสาธารณสุขแก่นายจ้างและแรงงานข้ามชาติ เป็นระยะเวลา 30 วัน 2. หากตรวจพบแรงงานข้ามชาติ ที่เป็นกลุ่มเป้าหมาย เจ้าหน้าที่จะถ่ายภาพแรงงานข้ามชาติ พร้อมทำประวัติเบื้องต้น และให้นายจ้างกรอกแบบคำขออนุญาตทำงานแทนคนต่างด้าว พร้อมจัดเตรียมเอกสารหรือหลักฐานตามที่ระบุไว้ในแบบคำขอให้ครบถ้วน 3.นัดหมายนายจ้างยื่นคำขออนุญาตทำงานแทนคนต่างด้าว รวมทั้งชำระค่ายื่นคำขอฉบับละ 100 บาท และค่าธรรมเนียมการอนุญาตทำงาน ตามที่กฎหมายกำหนด ณ สำนักงานจัดหางานจังหวัด หรือสำนักงานจัดหางาน กรุงเทพมหานคร พื้นที่ 1-10 ที่เป็นที่ตั้งของสถานที่ทำงานของแรงงานข้ามชาติ ภายใน 3 วันทำการ หลังจากนั้น เจ้าหน้าที่จะออกใบเสร็จรับเงินและใบรับคำขออนุญาตทำงานแทนคนต่างด้าว เพื่อให้แรงงานข้ามชาติใช้เป็นหลักฐานแทนใบอนุญาตทำงานจนกว่าจะได้รับใบอนุญาตทำงาน ซึ่งใบอนุญาตทำงานสามารถใช้ได้ถึงวันที่ 13 ก.พ. 2566 ในส่วนแรงงานข้ามชาติ ที่ได้ดำเนินการตามมติ ครม.เมื่อวันที่ 29 ธ.ค. 2563 ไปแล้ว แต่ไม่สามารถดำเนินการครบทุกขั้นตอนได้ภายในกำหนด เพราะมาตรการงดการให้บริการชั่วคราว หรือการจำกัดจำนวนผู้มาใช้บริการ ได้พิจารณาให้ขยายระยะเวลาการดำเนินการ ไม่เกิน วันที่ 31 มี.ค. 2565 เพื่อสอดคล้องกับสถานการณ์การแพร่ระบาดของโรคโควิด-19 ในปัจจุบัน” รัฐมนตรีว่าการกระทรวงแรงงาน กล่าว ด้านนายไพโรจน์ โชติกเสถียร อธิบดีกรมการจัดหางาน กล่าวว่า คนต่างด้าวที่ได้รับใบอนุญาตทำงานจากกรมการจัดหางานแล้ว ให้ดำเนินการขึ้นทะเบียนเป็นผู้ประกันตน ซื้อประกันสุขภาพ ในกิจการที่อยู่ในระบบประกันสังคมระหว่างรอสิทธิประกันสังคมต้องซื้อประกันสุขภาพตามที่กระทรวงสาธารณสุขกำหนด หรือ ซื้อประกันสุขภาพกับบริษัทประกันภัย เป็นระยะเวลา 4 เดือน (อัตราเบี้ยประกันขึ้นอยู่กับบริษัทประกันภัย) ตรวจโรคต้องห้าม 6 โรค จัดเก็บอัตลักษณ์บุคคล และจัดทำหรือปรับปรุงทะเบียนประวัติ ภายในวันที่ 31 มี.ค. 2565 มิเช่นนั้น การอนุญาตให้ทำงานและการอนุญาตให้อยู่ในราชอาณาจักรจะสิ้นสุดลง ทั้งนี้ เมื่อดำเนินการครบทุกขั้นตอนแล้ว กรณีถือหนังสือเดินทางหรือเอกสารใช้แทนหนังสือเดินทางที่มีอายุเหลือไม่น้อยกว่า วันที่ 13 ก.พ. 2566 ให้ไปดำเนินการขอรับการตรวจลงตราอนุญาตให้อยู่ในราชอาณาจักรเป็นการชั่วคราวภายในวันที่ 1 ส.ค. 2565 กรณีหนังสือเดินทางฯมีอายุเหลือน้อยกว่าวันที่ 13 ก.พ. 2566 หรือไม่มีหนังสือเดินทางฯ ให้ไปดำเนินการให้ได้มาซึ่งหนังสือเดินทางเล่มใหม่ และดำเนินการขอรับการตรวจลงตราและอนุญาตให้อยู่ในราชอาณาจักรเป็นการชั่วคราว ภายในวันที่ 1 ส.ค. 2565 เช่นกัน ซึ่งทั้งหมดจะได้รับอนุญาตให้อยู่ในราชอาณาจักรเป็นการชั่วคราวถึงวันที่ 13 ก.พ. 2566 แต่หากไม่สามารถดำเนินการภายในกำหนด การอนุญาตทำงานและอยู่ในราชอาณาจักรจะสิ้นสุดลงในวันที่ 1 ส.ค. 2565 นายไพโรจน์ กล่าวต่อไปว่า สำหรับคนต่างด้าวตามมติ ครม.เมื่อวันที่ 29 ธ.ค. 2563 ที่จัดเก็บอัตลักษณ์บุคคล และนายจ้างได้ยื่นคำขออนุญาตทำงานแทนคนต่างด้าว (บต. 48) ผ่านระบบอิเล็กทรอนิกส์ พร้อมทั้งชำระค่ายื่นคำขอและค่าธรรมเนียมการอนุญาตทำงาน ภายในวันที่ 13 ก.ย. 2564 ที่ผ่านมา กรมการจัดหางานจะออกใบอนุญาตทำงานให้กับคนต่างด้าว โดยอนุญาตทำงานถึงวันที่ 13 ก.พ. 2566 และในระหว่างที่ยังไม่ได้รับใบอนุญาตทำงานให้ใช้ใบเสร็จรับเงินและใบรับคำขอดังกล่าวเสมือนใบอนุญาตทำงาน เพื่อเป็นหลักฐานแทนใบอนุญาตทำงานจนกว่าจะได้รับใบอนุญาตทำงาน หากนายจ้าง สถานประกอบการ หรือคนต่างด้าวต้องการข้อมูลเพิ่มเติม สามารถสอบถามได้ที่สำนักงานจัดหางานกรุงเทพมหานครพื้นที่ 1-10 หรือสำนักงานจัดหางานจังหวัดทุกจังหวัด ที่เป็นที่ตั้งของสถานประกอบการ หรือที่สายด่วนกระทรวงแรงงาน โทร. 1506 กด 2 กรมการจัดหางาน หรือสายด่วนกรมการจัดหางาน โทร. 1694 ซึ่งมีการจัดล่ามในภาษากัมพูชา เมียนมา และอังกฤษ ให้บริการข้อมูลข่าวสาร และแนะนำวิธีการดำเนินการ ที่มา: ไทยรัฐออนไลน์, 28/9/2564 ราชกิจจาฯ ประกาศดอัตราจ่ายเงินสมทบกองทุนประกันสังคม ม.33 อีก 3 เดือน 27 ก.ย. 2564 ผู้สื่อข่าวรายงานว่า เว็บไซต์ราชกิจจานุเบกษา ได้เผยแพร่ กฎกระทรวง กําหนดอัตราเงินสมทบกองทุนประกันสังคมพ.ศ. 2564 ความว่า อาศัยอํานาจตามความในมาตรา 7 วรรคหนึ่ง แห่งพระราชบัญญัติประกันสังคม พ.ศ. 2533 และมาตรา 46 วรรคหนึ่งและวรรคสอง แห่งพระราชบัญญัติประกันสังคม พ.ศ. 2533 ซึ่งแก้ไขเพิ่มเติมโดยพระราชบัญญัติประกันสังคม (ฉบับที่ 3) พ.ศ. 2542 รัฐมนตรีว่าการกระทรวงแรงงานออกกฎกระทรวงไว้ ดังต่อไปนี้ ข้อ 1 กฎกระทรวงนี้ให้ใช้บังคับตั้งแต่วันที่ 1 กันยายน พ.ศ. 2564 เป็นต้นไป ข้อ 2 ให้ยกเลิกกฎกระทรวงกําหนดอัตราเงินสมทบกองทุนประกันสังคม พ.ศ. 2564 ข้อ 3 ให้รัฐบาล นายจ้าง และผู้ประกันตนตามมาตรา 33 ออกเงินสมทบเข้ากองทุน เพื่อการจ่ายประโยชน์ทดแทนในกรณีประสบอันตรายหรือเจ็บป่วย กรณีทุพพลภาพ กรณีตาย กรณีคลอดบุตร กรณีสงเคราะห์บุตร กรณีชราภาพ และกรณีว่างงาน ตามบัญชีอัตราเงินสมทบ ท้ายกฎกระทรวงนี้ ดังต่อไปนี้ (1) ตั้งแต่วันที่ 1 กันยายน พ.ศ. 2564 ถึงวันที่ 30 พฤศจิกายน พ.ศ. 2564 ให้เป็นไปตามอัตราในบัญชี ก. (2) ตั้งแต่วันที่ 1 ธันวาคม พ.ศ. 2564 เป็นต้นไป ให้เป็นไปตามอัตราในบัญชี ข. ให้ไว้ ณ วันที่ 27 กันยายน พ.ศ. 2564 สุชาติ ชมกลิ่น รัฐมนตรีว่าการกระทรวงแรงงาน ที่มา: กรุงเทพธุรกิจ, 27/9/2564 ก.แรงงาน ออกมาตรการ 3 ระยะ ช่วยเหลือนายจ้างและลูกจ้างที่ประสบอุทกภัย 27 ก.ย. 2564 นายสุชาติ ชมกลิ่น รัฐมนตรีว่าการกระทรวงแรงงาน เผยถึงการให้ความช่วยเหลือผู้ใช้แรงงานและประชาชนทั่วไปทุกคน ที่ได้รับความเดือดร้อนจากสถานการณ์น้ำท่วมในพื้นที่หลายจังหวัดจากอิทธิพลพายุโซนร้อน “เตี้ยนหมู่” ตั้งแต่วันที่ 23 กันยายนที่ผ่านมาจนถึงปัจจุบัน ที่ส่งผลให้เกิดน้ำท่วมฉับพลัน น้ำป่าไหลหลาก จนทำให้มีผู้ได้รับความเดือดร้อนเป็นจำนวนมาก แต่ละหน่วยงานในสังกัดกระทรวงแรงงานในพื้นที่บูรณาการให้ความช่วยเหลือประชาชนเป็นการเร่งด่วน ทั้งการขนย้าย อพยพ เร่งระบายน้ำ การมอบสิ่งของเพื่อบรรเทาความเดือดร้อน รวมถึงจัดให้มีการประชาสัมพันธ์ให้ประชาชนได้รับทราบสถานการณ์อุทกภัยอย่างต่อเนื่อง รมว.แรงงานกล่าวว่า ได้กำชับให้หน่วยงานในสังกัดแต่ละจังหวัดที่ได้รับผลกระทบ เร่งบูรณาการสนับสนุนความช่วยเหลือผู้ใช้แรงงาน ลูกจ้างผู้ประกันตน และประชาชนในพื้นที่ที่ได้รับความเดือดร้อนกับทางจังหวัดในแต่ละจังหวัด โดยเฉพาะการเคลื่อนย้ายประชาชนไปในสถานที่ที่ปลอดภัย จัดที่พักพิงชั่วคราว เร่งระบายน้ำ และสนับสนุนเครื่องอุปโภคบริโภคของใช้ที่จำเป็นเพื่อบรรเทาความเดือดร้อนในเบื้องต้น กระทรวงแรงงานมีมาตรการช่วยเหลือผู้ประสบอุทกภัย แบ่งเป็น 3 ระยะคือ 1) ระยะก่อนเกิดภัย – เฝ้าระวังสถานประกอบการที่ได้รับผลกระทบ และมีแนวโน้มจะมีการเลิกจ้าง จัดเตรียม จัดหาแรงงานที่มีความรู้ทางเทคนิค จัดเตรียมวิทยากรฝึกอาชีพในสาขาที่มีความจำเป็น เพื่อระดมสรรพกำลังทั้งเครื่องมือ อุปกรณ์ กำลังคน ผู้เชี่ยวชาญเฉพาะด้าน แจ้งเตือนและประชาสัมพันธ์ข่าวสารไปยังสถานประกอบการผ่านสื่อต่าง ๆ จัดทำแผนรองรับและดำเนินการตามแผน สำรวจ จัดเตรียม จัดหา ความพร้อมของอุปกรณ์ เครื่องมือ บุคลากร และยานพาหนะเพื่อใช้ในการให้ความช่วยเหลือ จัดทำสุขาลอยน้ำ เป็นต้น ตรวจสถานประกอบกิจการให้ปฏิบัติตามกฎหมายความปลอดภัยในการทำงาน 2) ระยะเกิดภัย – จัดเตรียมแผนการตรวจสอบข้อมูลแรงงานที่ได้รับผลกระทบจากสาธารณภัย เพื่อให้การช่วยเหลือคุ้มครองตามกฎหมายแรงงาน สิทธิประโยชน์กรณีว่างงานแก่ผู้ประกันตนกรณีนายจ้างหยุดให้บริการชั่วคราวเนื่องจากเหตุสุดวิสัย 3) ระยะฟื้นฟูภายหลังน้ำลด – การออกประกาศขอความร่วมมือจากสถานประกอบการ ให้ลูกจ้างหยุดงานโดยไม่ถือเป็นวันลาหรือเป็นความผิดต่อข้อบังคับเกี่ยวกับการทำงาน ให้บริการจัดหางานและส่งเสริมการประกอบอาชีพ โครงการจ้างงานเร่งด่วนและพัฒนาทักษะฝีมือ โดยสนับสนุนค่าตอบแทน รวมถึงวัสดุอุปกรณ์ฝึกอาชีพ เพื่อให้ประชาชนมีรายได้อย่างต่อเนื่อง สามารถดำรงชีพได้หลังจากน้ำลดและรอการฟื้นฟู จัดหน่วยให้บริการซ่อมอุปกรณ์เครื่องใช้ไฟฟ้า และเครื่องยนต์เล็กเพื่อการเกษตร เพื่อลดรายจ่ายของประชาชนที่อุปกรณ์ไฟฟ้าได้รับความเสียหาย รวมถึงตรวจสอบความปลอดภัยของสายไฟภายในบ้าน ดูแลสิทธิประโยชน์ให้แก่ผู้ประสบภัย ทั้งในเรื่องสิทธิประกันสังคม สิทธิตามกฎหมายคุ้มครองแรงงานภายหลังน้ำลด จัดทีมแพทย์และพยาบาลร่วมกับโรงพยาบาลในเครือข่ายให้บริการตรวจรักษาเบื้องต้นในพื้นที่ที่ได้รับผลกระทบ เป็นต้น ที่มา: ประชาชาติธุรกิจ, 27/9/2564 ธกส. จัดสินเชื่อองค์กรปกครองส่วนท้องถิ่น 1 หมื่นล้าน รองรับแรงงานคืนถิ่น วันที่ 27 ก.ย. 2564 นายธนารัตน์ งามวลัยรัตน์ ผู้จัดการธนาคารเพื่อการเกษตรและสหกรณ์การเกษตร (ธ.ก.ส.) เปิดเผยว่า จากสถานการณ์การแพร่ระบาดของเชื้อไวรัส COVID-19 ที่ส่งผลกระทบต่อระบบเศรษฐกิจและสังคมในวงกว้าง ประกอบกับการคาดการณ์แนวโน้มอัตราการเติบโตของ GDP ภายในประเทศที่ลดต่ำลง อันเนื่องจากการลงทุนในภาคเอกชนชะลอตัว ดังนั้น เพื่อให้องค์กรภาครัฐทั่วประเทศ ซึ่งมีบทบาทในการดูแลประชาชน ได้เข้ามามีส่วนร่วมในการกระตุ้นเศรษฐกิจ ช่วยสร้างโอกาสในการประกอบอาชีพและรายได้ให้กับประชาชนในพื้นที่ รวมถึงลดปัญหาการว่างงานโดยเฉพาะอย่างยิ่งแรงงานคืนถิ่น ให้มีอาชีพเลี้ยงตนเองได้และยังเป็นการป้องกันปัญหาทางสังคม ธ.ก.ส. จึงได้จัดทำโครงการสนับสนุนสินเชื่อแก่องค์กรปกครองส่วนท้องถิ่นเพื่อกระตุ้นเศรษฐกิจฐานราก วงเงินรวม 10,000 ล้านบาท เพื่อนำไปลงทุนด้านโครงสร้างพื้นฐาน และโครงการพัฒนาต่าง ๆ อัตราดอกเบี้ย MLR – ไม่เกิน 2.25% ต่อปี (ปัจจุบัน MLR เท่ากับ ร้อยละ 4.875 ต่อปี) ทั้งนี้ เงื่อนไขอื่น ๆ ตามที่ธนาคารกำหนด สำหรับคุณสมบัติผู้เข้าร่วมโครงการ ได้แก่ องค์กรปกครองส่วนท้องถิ่น (อปท.) ในสังกัดกระทรวงมหาดไทย ประกอบด้วย องค์การบริหารส่วนจังหวัด เทศบาล องค์การบริหารส่วนตำบล เมืองพัทยา และกรุงเทพมหานคร โดยนำสินเชื่อดังกล่าวไปใช้เป็นค่าใช้จ่ายหมุนเวียนหรือค่าลงทุน อาทิ การสร้างโรงงานผลิตปุ๋ยหรืออาหารสัตว์ โรงสีข้าวชุมชน ตลาดจำหน่ายสินค้า การส่งเสริมพัฒนากลุ่มอาชีพต่าง ๆ ปรับปรุงพัฒนาสถานที่ท่องเที่ยวของชุมชน การศึกษา อบรม สัมมนา ดูงานหรือฝึกงานในด้านการส่งเสริมอาชีพ หรือเพื่อการศึกษาของบุคคลในครอบครัวของประชาชนในพื้นที่ การสร้างสนามกีฬา สวนสาธารณะ ศูนย์การแพทย์ชุมชน การเสริมสร้างการเข้าถึงระบบสาธารณสุขขั้นพื้นฐาน รวมไปถึงความต้องการทางด้านการแพทย์ การจัดหาเวชภัณฑ์และอุปกรณ์ทางการแพทย์ที่จำเป็น เป็นต้น ทั้งนี้ อปท. จะต้องดำเนินการตามระเบียบและกฎหมายที่เกี่ยวข้อง อีกทั้งโครงการที่เสนอขอรับการสนับสนุนสินเชื่อต้องได้รับความเห็นชอบจากสภา อปท. และมีการตั้งงบประมาณเพื่อชำระหนี้คืนแก่ธนาคาร วงเงินกู้ขึ้นอยู่กับความจำเป็นในการใช้เงินกู้ โดยวิเคราะห์จากแผนการดำเนินงาน งบการเงิน ระดับขีดความสามารถในการก่อหนี้ของ อปท. แต่ละแห่ง ซึ่งกำหนดจากความสามารถในการจัดเก็บรายได้ และรายได้จากงบประมาณที่ได้รับการจัดสรรจากส่วนกลาง ในส่วนของการชำระคืน กรณีเป็นทุนหมุนเวียนหรือเป็นค่าใช้จ่าย ชำระคืนไม่เกิน 12 เดือน กรณีพิเศษ ไม่เกิน 18 เดือน กรณีเป็นค่าลงทุน ชำระคืนรายงวด ไม่เกิน 10 ปี (ตามระเบียบและหลักเกณฑ์ของกระทรวงมหาดไทย เรื่องการจัดทำงบประมาณรายจ่ายผูกพันของ อปท.) ทั้งนี้ อปท. ที่มีความสนใจและต้องการขอรับการสนับสนุนสินเชื่อตามโครงการดังกล่าว สามารถติดต่อสอบถามรายละเอียดเพิ่มเติมได้ที่ ธ.ก.ส. ทุกสาขาทั่วประเทศ ที่มา: ประชาชาติธุรกิจ, 27/9/2564 ศธ.เร่งจ่ายเงินเยียวยาครูเสียชีวิตจากไฟใต้ รายละ 4 ล้านบาท นางสาวตรีนุช เทียนทอง รัฐมนตรีว่าการกระทรวงศึกษาธิการ เปิดเผย การช่วยเหลือเยียวยาครูและบุคลากรทางการศึกษาผู้ที่ได้รับผลกระทบจากสถานการณ์ความไม่สงบในพื้นที่จังหวัดชายแดนภาคใต้ ว่า มีครูถูกผู้ก่อเหตุรุนแรงทำร้ายจนเสียชีวิตคนแรก เมื่อวันที่ 7 มิ.ย.2547 และจนถึงวันที่ 31 ก.ค.2556 ในจังหวัดปัตตานี ยะลา นราธิวาส และ 4 อำเภอ ของจังหวัดสงขลา คือ อำเภอจะนะ เทพา นาทวี และสะบ้าย้อย มีครูเสียชีวิตรวม 162 ราย ซึ่งมติคณะรัฐมนตรี (ครม.) เมื่อวันที่ 1 ต.ค.2556 ได้เห็นชอบสนับสนุนสวัสดิการครูและบุคลากรทางการศึกษาผู้เสียชีวิตย้อนหลังไปถึง วันที่ 1 ม.ค. 2547 โดยให้กระทรวงศึกษาธิการ (ศธ.) จัดสรรงบประมาณเยียวยารายละไม่เกิน 4 ล้านบาท โดยให้หักลบจากเงินเยียวยาที่เคยได้รับไปแล้ว 5 แสนบาท เหลือ 3.5 ล้านบาท ในกลุ่มที่เคยได้รับเงินเยียวยาไปแล้ว พร้อมทั้งให้ ศธ.จัดสวัสดิการด้านอื่นๆ ให้ได้มาตรฐานใกล้เคียงกับส่วนราชการต่างๆด้วย ดังนั้น เพื่อให้การจ่ายเงินช่วยเหลือเยียวยาเป็นไปด้วยความเรียบร้อยและรวดเร็วยิ่งขึ้น เมื่อวันที่ 1 ก.ค.2564 ตนจึงได้ลงนามในประกาศ ศธ.เรื่อง หลักเกณฑ์การจ่ายเงินช่วยเหลือเยียวยาครูและบุคลากรทางการศึกษา ผู้เสียชีวิตอันเนื่องมาจากเหตุการณ์ความไม่สงบในจังหวัดชายแดนภาคใต้ จากการติดตามความคืบหน้าการจ่ายเงินเยียวยา พบว่า ตั้งแต่วันที่ 11 ส.ค.2564 ถึงปัจจุบัน มีผู้ได้รับผลกระทบยื่นคำขอรับเงินช่วยเหลือต่อสำนักงานศึกษาธิการจังหวัด (ศธจ.) ที่อยู่ในภูมิลำเนาของผู้เสียหาย จำนวน 67 ราย จากผู้เสียชีวิตทั้งหมด 162 ราย ซึ่ง ศธจ.ได้ตรวจสอบสิทธิทายาทผู้มีสิทธิทุกรายและเสนอเรื่องให้คณะอนุกรรมการประจำจังหวัดชายแดนภาคใต้ เพื่อตรวจสอบข้อเท็จจริงการเสียชีวิตของผู้ได้รับความเสียหาย พบว่า คณะอนุกรรมการฯ รับรองจำนวน 62 ราย ประกอบด้วย ปัตตานี 30 ราย นราธิวาส 16 ราย ยะลา 15 ราย และ 4 อำเภอในจังหวัดสงขลา 1 ราย ซึ่งทางศูนย์ประสานงานและบริหารการศึกษาจังหวัดชายแดนภาคใต้ (ศปบ.จชต.) ได้ตรวจสอบในรอบที่ 1 และเสนอให้คณะกรรมการบริหารฯ อนุมัติเงินช่วยเหลือเยียวยาแล้ว จำนวน 14 ราย และ เมื่อวันที่ 23 ก.ย.ที่ผ่านมา ปลัดกระทรวงศึกษาธิการ ก็ได้ประกาศรายชื่อผู้ได้รับความสียหายและผู้ได้รับผลกระทบที่มีสิทธิได้รับเงินช่วยเหลือเยียวยาในรอบแรก จำนวน 14 รายไปแล้ว จนถึงขณะนี้ผู้เสียชีวิต 162 ราย ได้รับการช่วยเหลือเยียวยาไปแล้วประมาณ 185 ล้านบาท และมีงบฯที่ ศธ.ต้องใช้ช่วยเหลือเยียวยาเพิ่มติมประมาณ 463 ล้านบาท ทั้งนี้ การจ่ายเงินเยียวยา รอบที่ 1 จำนวน 14 ราย มีผู้ได้รับเงินช่วยเหลือเยียวยาไปแล้วประมาณ 18 ล้านบาท เหลือเป็นเงินที่ต้องจ่ายตามมติ ครม.ประมาณ 37 ล้านบาท ซึ่งสำนักงานปลัดกระทรวงศึกษาธิการ จะดำเนินการปรับแผนการปฏิบัติงานและแผนการใช้จ่ายงบประมาณประจำปีงบฯ 2564 ภายในเดือน ก.ย.นี้ และ จะดำเนินการจ่ายเงินรอบแรกในเดือน ต.ค.2564 ส่วนรายที่เหลือที่ยื่นคำขอมาแล้วอีก 48 ราย ศปบ.จชต.จะเร่งตรวจสอบข้อมูลเพื่อนำเสนอคณะกรรมการบริหารฯ พิจารณาในเดือน ต.ค.นี้ จากนั้นจะประชุมคณะกรรมการบริหารฯ พิจารณาทุกเดือนจนกว่าจะครบทุกราย ที่มา: สำนักข่าวไทย, 26/9/2564 ศธ.เร่งแก้หนี้สินครูทั้งระบบ หวังให้มีเงินเดือนเหลือไม่น้อยกว่า 30% นางสาวตรีนุช เทียนทอง รัฐมนตรีว่าการกระทรวงศึกษาธิการ เปิดเผยว่า กระทรวงศึกษาธิการจัดทำแผนแก้ปัญหาหนี้สินครูและบุคลากรทางการศึกษาทั้งระบบ ระยะแรกจะดำเนินการ 3 แผนงาน ดังนี้ แผนงานที่ 1. โครงการแก้ปัญหาหนี้สินครูและบุคลากรทางการศึกษาใช้สหกรณ์ออมทรัพย์ครูต้นแบบเป็นฐาน เพื่อดำเนินการแก้ไขปัญหาหนี้สินครูร่วมกับสหกรณ์ออมทรัพย์ครูต้นแบบ จำนวน 12 แห่ง 4 ภาค ๆ ละ 3 แห่ง ทำงานร่วมกับสถาบันการเงินเฉพาะกิจของรัฐทุกแห่ง และส่วนราชการสังกัดกระทรวงศึกษาธิการในพื้นที่จังหวัด ภายในเดือนตุลาคมนี้ และขยายผลการดำเนินไปยังสหกรณ์ออมทรัพย์ครูทั่วประเทศที่มีความพร้อม ตั้งแต่เดือนพฤศจิกายน 2564เป็นต้นไป โดยรูปแบบการดำเนินงานได้ถอดบทเรียนจากสหกรณ์ตัวอย่าง 2 แห่ง คือ สหกรณ์ออมทรัพย์ครูสมุทรปราการ จำกัด และสหกรณ์ออมทรัพย์ครูกำแพงเพชร จำกัด ซึ่งพบแนวทางการแก้ไขปัญหา อาทิ มีการปรับลดอัตราดอกเบี้ยเงินฝากของสหกรณ์ออมทรัพย์ให้ต่ำลงไม่เกิน 3% ปรับลดอัตราดอกเบี้ยเงินกู้สหกรณ์และสถาบันการเงินให้สอดคล้องกับสินเชื่อที่มีอัตราความเสี่ยงต่ำ 4.5-5% จัดสรรผลกำไรมาเพิ่มเงินเฉลี่ยคืนเงินกู้ให้มากขึ้น ไม่น้อยกว่า 30% ของผลกำไร แผนงานที่ 2. คณะกรรมการแก้ไขปัญหาหนี้สินข้าราชการครูและบุคลากรทางการศึกษาของกระทรวงศึกษาธิการ เจรจากับสถาบันการเงินเพื่อแก้ไขปัญหาครูรายที่ถูกฟ้อง พร้อมแนวทางการแก้ปัญหาของผู้ค้ำประกัน และการลดอัตราดอกเบี้ยเงินกู้ ตั้งแต่เดือนกันยายน 2564 โดยให้มีการดำเนินการแก้ปัญหาร่วมกันในระดับพื้นที่จังหวัดในการปรับโครงสร้างหนี้ ระหว่างสหกรณ์ออมทรัพย์ครู สถาบันการเงิน และส่วนราชการสังกัดกระทรวงศึกษาธิการระดับจังหวัด แผนงานที่ 3. การจัดอบรมพัฒนาครูและบุคลากรทางการศึกษา กลุ่มอายุราชการ 1- 5 ปี ให้มีความรู้ทางด้านการวางแผนและการสร้างวินัยทางการเงินและการออม โดยมีเป้าหมายอบรม 1 แสนคนต่อปี โดยเริ่มอบรมรุ่นที่ 1 ระหว่างวันที่ 1-15 ตุลาคม 2564 ออนไลน์ผ่านศูนย์ Deep กระทรวงศึกษาธิการ ทั้งนี้ ข้อมูลภาพรวมปัญหาหนี้สินครูและบุคลากรทางการศึกษา พบว่า ครูฯ ทั่วประเทศประมาณ 9 แสนคน หรือ 80% มีหนี้รวมกัน 1.4 ล้านล้านบาท โดยเจ้าหนี้รายใหญ่ที่สุด คือ สหกรณ์ออมทรัพย์ครู วงเงิน 8.9 แสนล้านบาท คิดเป็น 64 % รองลงมาคือ ธนาคารออมสิน วงเงิน 3.49 แสนล้านบาท คิดเป็น 25 % ของหนี้สินครูทั้งหมด ที่มา: สำนักข่าวไทย, 25/9/2564 ราชกิจจานุเบกษาออกประกาศ ให้สำนักงานประกันสังคมจ่ายค่าบริการทางการแพทย์ตรวจโควิด ด้วยวิธี RT- PCR ให้สถานประกอบการ หรือโรงงานที่เข้าร่วมในโครงการ Factory sandbox ใน 4 ภาคอุตสาหกรรมการผลิตหลัก นำร่องพื้นที่ 7 จังหวัด ค่าตรวจ 1,500 บาท บวกค่าคำปรึกษาอีก 200 บาท รวมเป็น 1,700 บาท เมื่อวันที่ 23 ก.ย. 2564 เว็บไซต์ราขกิจจานุเบกษา ได้เผยแพร่ ประกาศคณะกรรมการการแพทย์ตามพระราชบัญญัติประกันสังคม เรื่อง หลักเกณฑ์ และอัตราค่าบริการทางการแพทย์กรณีคัดกรองการติดเชื้อไวรัสโคโรนา 2019 หรือโรคโควิด 19 (Coronavirus Disease 2019 (COVID-19)) ตามแนวทางโครงการ Factory sandbox ลงนามโดยศาสตราจารย์คลินิกเกียรติคุณเหลือพร ปุณณกันต์ ประธานกรรมการการแพทย์ สำหรับสาระสำคัญของประกาศดังกล่าวระบุว่า เนื่องด้วยสถานการณ์การแพร่ระบาดของโรคติดเชื้อไวรัสโคโรนา 2019 หรือโรคโควิด 19 (Coronavirus Disease 2019 (COVID-19)) ที่มีการระบาดใหม่อย่างรวดเร็ว ที่ประชุมศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 ในการประชุมครั้งที่ 11/ 2564 เมื่อวันที่ 1 สิงหาคม 2564 เห็นชอบตามที่กระทรวงแรงงานได้จัดทำข้อเสนอโครงการนำร่องเกี่ยวกับแรงงานในสถานประกอบกิจการและโรงงานตามโครงการ Factory sandbox เพื่อจัดการโครงสร้างและกระบวนการในลักษณะ “เศรษฐศาสตร์สาธารณสุข” ที่ดำเนินการควบคู่กันระหว่างสาธารณสุขและเศรษฐกิจ โดยเฉพาะภาคการผลิตและอุตสาหกรรมการส่งออกขนาดใหญ่ อันประกอบด้วย 4 ภาคส่วน คือ ภาคส่วนยานยนต์ ภาคส่วนชิ้นส่วนอิเล็กทรอนิกส์ ภาคส่วนอาหาร และภาคส่วนอุปกรณ์ทางการแพทย์ ซึ่งถือเป็นกลไกหลักที่ช่วยพยุงเศรษฐกิจของประเทศในปัจจุบัน โดยมีหลักการสำคัญ คือ ตรวจ รักษา ควบคุม ดูแล เพื่อให้การบริหารทรัพยากรที่มีอยู่อย่างจำกัดเกิดประโยชน์สูงสุดและตรงกลุ่มเป้าหมาย ให้ผู้ประกันตนในสถานประกอบการที่ดำเนินกิจการผลิตเพื่อการส่งออกสินค้าทั้ง 4 ภาคส่วนดังกล่าว ซึ่งมีลูกจ้างตั้งแต่ 500 คนขึ้นไป ในพื้นที่ 7 จังหวัดนำร่องที่เป็นพื้นที่ควบคุมสูงสุดและเข้มงวด ในระยะที่ 1 ได้แก่ จังหวัดชลบุรี จังหวัดนนทบุรี จังหวัดสมุทรสาคร และจังหวัดปทุมธานี ระยะที่ 2 ได้แก่ จังหวัดพระนครศรีอยุธยา จังหวัดฉะเชิงเทรา และจังหวัดสมุทรปราการ ได้รับการป้องกันและควบคุมโรคติดเชื้อไวรัสโคโรนา 2019 หรือโรคโควิด 19 (Coronavirus Disease 2019 (COVID-19)) โดยให้มีการจำกัดอยู่ในพื้นที่ไม่ให้เกิดการแพร่ระบาดในวงกว้าง อันจะส่งผลกระทบต่อเศรษฐกิจของประเทศทั้งทางตรงและทางอ้อม ตลอดจนสุขภาวะของประชาชนทั่วประเทศ ประกอบกับที่ประชุมศูนย์ปฏิบัติการ ศูนย์บริหารสถานการณ์โควิด-19(ศปก.ศบค.) ได้มีมติเห็นชอบตามที่กระทรวงแรงงานเสนอ คณะกรรมการการแพทย์ ตามพระราชบัญญัติประกันสังคม จึงได้กำหนดหลักเกณฑ์ และอัตราค่าบริการทางการแพทย์ กรณีคัดกรองการติดเชื้อไวรัสโคโรนา 2019 หรือโรคโควิด 19 (Coronavirus Disease 2019 (COVID-19)) ตามแนวทางโครงการ Factory sandbox โดยการตรวจคัดกรองการติดเชื้อไวรัสโคโรนา 2019 หรือโรคโควิด 19” ด้วยเทคนิค Real time Reverse Transcription Polymerase Chain Reaction (Real time RT- PCR) เพื่อตรวจค้นหาผู้ประกันตนที่อาจติดเชื้อไวรัสโคโรนา 2019 หรือโรคโควิด 19 ในสถานประกอบการ หากเป็นการตรวจคัดกรองด้วยวิธี RT-PCR แล้วมีผู้ติดเชื้อ ให้ประเมินศักยภาพในการดูแลรักษา และพิจารณาใช้วิธีสุ่มตรวจตามแนวทางของกรมควบคุมโรค กระทรวงสาธารณสุข กำหนด และ ให้สำนักงานประกันสังคม(สปส.) จ่ายค่าบริการทางการแพทย์เป็นค่าตรวจคัดกรองการติดเชื้อไวรัสโคโรนา 2019 หรือโรคโควิด 19 และค่าบริการให้คำแนะนำ คำปรึกษาเพื่อติดตามดูแลและประเมินผลแก่สถานพยาบาล ดังนี้ 1. ค่าตรวจทางห้องปฏิบัติการยืนยันการติดเชื้อไวรัสโคโรนา 2019 ด้วยวิธี RT -PCRโดยการทำป้ายหลังโพรงจมูกและลำคอ (nasopharyngeal and throat swab sample) ประเภท 2 ยีน ในอัตราเท่าที่จ่ายจริงไม่เกินครั้งละ 1,500 บาท 2. ค่าบริการให้คำแนะนำ คำปรึกษาเพื่อติดตามดูแลและประเมินผล ตั้งแต่เริ่มการตรวจทางห้องปฏิบัติการยืนยันการติดเชื้อไวรัสโคโรนา 2019 ด้วยวิธี RT- PCR จนกระทั่งสถานประกอบการได้รับการรับรอง“โรงงานผ่านมาตรฐาน sandbox” โดยต้องจัดทำรายงานข้อมูลของผู้ประกันตนรายบุคคล และข้อมูลสถานประกอบการให้สำนักงานทราบ เหมาจ่ายในอัตราคนละ 200 บาท สำหรับประกาศฉบับนี้ให้ใช้บังคับตั้งแต่วันที่ 10 สิงหาคม พ.ศ. 2564 เป็นต้นไป ที่มา: ประชาชาติธุรกิจ, 24/9/2564 ข่าวเศรษฐกิจสังคมแรงงานคุณภาพชีวิตสถานการณ์แรงงานประจำสัปดาห์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-i1dOEbSvl4/95239,30_09_2021
มารดาไมค์ ภาณุพงศ์ ยื่นหนังสือถึงทูตสวิส จี้รัฐบาลคืนสิทธิการประกันตัว-ทิวากร รับทราบ ม.116 ที่ สภ.เมืองลำปาง,"Submitted on Thu, 2021-09-30 19:12มารดาไมค์ ภาณุพงศ์ พร้อมด้วย ชลธิชา แจ้งเร็ว และทนายความจากศูนย์ทนายฯ ยื่นหนังสือที่สถานทูตสวิส เรียกร้องให้รัฐบาลคืนสิทธิการประกันตัว ด้านทิวากร วิถีตน ชาวขอนแก่น รายงานตัวที่ สภ.เมืองลำปาง ข้อหา ม.116 กรณีล่ารายชื่อใน change.org ให้ทำประชามติคงสถาบันกษัตริย์หรือไม่ 30 ก.ย. 64 สำนักข่าว The Reporters รายงานวันนี้ (30 ก.ย.) เวลา 14:00 น. นางยุพิน มะณีวงศ์ มารดาของไมค์ ภาณุพงศ์ จาดนอก นางสาวชลธิชา แจ้งเร็ว และทนายความจากศูนย์ทนายความเพื่อสิทธิมนุษยชน เข้ายื่นหนังสือต่อสถานเอกอัครราชทูตสวิสเซอร์แลนด์ประจำประเทศไทย โดยนางยุพิน เปิดเผยถึงเหตุผลในการเดินทางมายื่นหนังสือวันนี้ว่า ""ต้องการเรียกร้องถึงสิทธิการประกันตัวเป็นอย่างแรกก่อน"" 'ไมค์' ภาณุพงษ์ จาดนอก (คนกลาง) นักกิจกรรมการเมืองกลุ่มคณะราษฎร นางสาวชลธิชา หรือเกด เปิดเผยเพิ่มเติมว่า ""สาเหตุสำคัญสองประการคือ การแพร่ระบาดและการติดเชื้อโควิด-19 ภายในเรือนจำ และการเรียกร้องสิทธิการประกันตัวของนักกิจกรรมทางการเมือง เรายื่นสถานทูตอเมริกามาแล้ว วันนี้สถานทูตสวิส วันต่อไปจะยื่นสถานทูตประเทศอื่น เพื่อร่วมกันจับตา อาจจัดทำเป็นบันทึกข้อความ หรือรายงานต่อรัฐบาลไทยต่อไป"" ส่วนการต่อสู้ตามกระบวนการยุติธรรม ทนายความสิทธิฯ กล่าวว่า ""พรุ่งนี้จะมีการไต่สวนคำร้องของนายอานนท์ นำภา ส่วนคนอื่นจะยังยื่นขอเช่นกัน ทนายความจะดูเรื่องกรอบเวลายื่นคำร้องต่อไป"" นอกจากนี้ ด้านหน้าสถานเอกอัครราชทูตฯ ยังมีทีมงานทะลุฟ้าบางส่วน เช่น ไดโน่ และยาใจ มาร่วมติดตามสถานการณ์ด้วย ก่อนจะไปจัดการชุมนุมที่จังหวัดนนทบุรี ‘ทิวากร’ รับทราบ ม. 116 ที่ สภ.เมืองลำปาง วันเดียวกันนี้ ศูนย์ทนายความเพื่อสิทธิมนุษยชน รายงานผ่านสื่อโซเชียล “ทวิตเตอร์” ระบุว่า นายทิวากร วิถีตน ประชาชนชาวจังหวัดขอนแก่น สวมเสื้อยืดสกรีนข้อความ ‘เราหมดศรัทธาสถาบันกษัตริย์แล้ว’ ใช้เวลา 2 ชั่วโมง ขับรถจักรยานยนต์จาก จ.ขอนแก่น มาถึง จ.ลำปาง เพื่อเข้ารับทราบข้อกล่าวหา มาตรา 116 หรือยุยงปลุกปั่น ที่ สภ.เมืองลำปาง หลังเขาถูกกล่าวหาจากการเปิดแคมเปญล่าชื่อในเว็บไซต์ Change.org ขอให้มีการลงประชามิต เลือกว่าจะคงไว้หรือยกเลิกระบอบสถาบันกษัตริย์ โดยมี ทวี อินทะ จากเครือข่ายปกป้องสถาบันพระมหากษัตริย์ เป็นผู้กล่าวหา ทิวากร วิถีตน ชาวขอนแก่น รับทราบข้อหา ม.116 ที่ สภ.เมืองลำปาง (ที่มา ศูนย์ทนายความเพื่อสิทธิมนุษยชน) ศูนย์ทนายฯ รายงานด้วยว่า ทิวากรให้การปฏิเสธตลอดข้อกล่าวหา และตำรวจนัดส่งตัวอัยการวันที่ 21 ต.ค. 64 ทั้งนี้ มีประชาชนจำนวนหนึ่งเดินทางมาให้กำลังใจ ทิวากร หน้า สภ.เมืองลำปาง พร้อมชูป้ายให้กำลังใจทิวากร และเรียกร้องเจ้าหน้าที่รัฐหยุดคุมขังผู้ต้องขังทางการเมือง ข่าวการเมืองสิทธิมนุษยชนศูนย์ทนายความเพื่อสิทธิมนุษยชนทิวากร วิถีตนสิทธิการประกันตัวม.116สภ.เมืองลำปางสถานทูตสวิตเซอร์แลนด์ชลธิชา แจ้งเร็วทะลุฟ้าไมค์ ภาณุพงศ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/d2xaEQuyb_0/95240,30_09_2021
สคบ. เรียกแอดมินเพจ ‘วาดหวังหนังสือ’ ชี้แจง หลังมีผู้ร้องอาจผิด พ.ร.บ.ขายตรงฯ,"Submitted on Thu, 2021-09-30 19:24ภาพปก : ซีรีส์นิทานวาดหวัง จำนวน 8 เล่ม (ที่มา ศรัญญู เทพสงเคราะห์) กรมคุ้มครองผู้บริโภคด้านธุรกิจขายตรงฯ ภายใต้ สคบ. แอดมินเพจเฟซบุ๊ก ‘วาดหวังหนังสือ’ ซึ่งเป็นผู้จัดจำหน่ายซีรีส์นิทานวาดหวัง 8 เล่มเข้าชี้แจงในวันที่ 12 ต.ค.นี้ หลังมีผู้ร้องเรียนอาจผิด พ.ร.บ.ขายตรงและตลาดแบบตรง ด้านผู้ริเริ่มโครงการนิทานวาดหวังเปิดใจ อยากให้ภาครัฐอ่านก่อนตัดสิน เกรงริดรอนเสรีภาพการอ่านของเด็ก-เยาวชน ภาพหนังสือเรียกเจ้าของเฟซ 'วาดหวังหนังสือ' ชี้แจง ของกรมคุ้มครองผู้บริโภคด้านธุรกิจขายตรงฯ สคบ. สืบเนื่องจากวันนี้ (30 ก.ย. 64) กลุ่มเฟซบุ๊กสาธารณะ ‘หนังสือวาดหวัง’ โพสต์ภาพ เอกสารจากคณะกรรมการคุ้มครองผู้บริโภค (สคบ.) ระบุว่า เนื่องด้วยได้รับเรื่องร้องเรียนจากผู้บริโภคขอให้ตรวจสอบเพจ Facebook ชื่อ ‘วาดหวังหนังสือ’ ซึ่งมีการเสนอขายหนังสือนิทานวาดหวัง และรายการอื่นๆ ผ่านสื่อออนไลน์ว่าเป็นการประกอบธุรกิจฝ่าฝืนพระราชบัญญัติ (พ.ร.บ.) ขายตรงและตลาดแบบตรง พ.ศ. 2545 หรือไม่ สบค. จึงขอเรียนเชิญไปพบเจ้าหน้าที่โดยนำเอกสารหลักฐานต่างๆ ที่เกี่ยวข้องเพื่อชี้แจงข้อเท็จจริงเพื่อชี้แจงข้อเท็จจริงเกี่ยวกับการประกอบธุรกิจ และนำส่งตัวอย่างหนังสือที่จำหน่ายดังกล่าว ภายในวันที่ 12 ต.ค. 2564 เวลา 10.00 น. ณ กองคุ้มครองผู้บริโภคด้านธุรกิจขายตรงและตลาดแบบตรง ที่สำนักงาน สคบ. ศูนย์ราชการเฉลิมพระเกียรติ 80 พรรษาฯ อาคารรัฐประศาสนภักดี ชั้น 5 ถ.แจ้งวัฒนะ แขวงทุ่งสองห้อง เขตหลักสี่ กรุงเทพฯ หลังมีโพสต์ข้อความ และเผยแพร่ภาพดังกล่าว ผู้สื่อข่าวจึงวิดีโอคอลสัมภาษณ์กับ ศรีสมร โซเฟร หรือหมอน เจ้าของนามปากกา ‘สองขา’ นักเขียนหนังสือนิทานเด็ก และเป็นผู้เริ่มต้นและทำงานเพื่อให้มีหนังสือนิทานวาดหวัง 8 เล่มนี้ ถึงรายละเอียดและความรู้สึกต่อกรณี สคบ.สั่งเรียกสอบหนังสือชุดดังกล่าว เจ้าของนามปากกา “สองขา” เล่าให้ฟังเบื้องต้นว่า เธอเพิ่งเห็นเอกสารเรียกให้ไปชี้แจงวันนี้ (30 ก.ย.) ซึ่งก็มีความกังวล และตกใจ เพราะไม่เข้าใจว่าสิ่งที่เธอทำนั้นมันผิดตรงไหน “ยังไม่เข้าใจว่ามันผิดตรงไหน เพราะเราอยากให้มีเสียงดีๆ มีความหลากหลายในการอ่าน พอหนังสือคลอดออกมา เราก็ส่งให้โรงพยาบาล สถานีอนามัย หน่วยด้านหน้าโควิด กลุ่มเส้นด้าย เครือข่ายสลัม 4 ภาค โรงเรียน ห้องสมุด และอื่นๆ ที่เป็นประโยชน์ต่อชุมชนและส่วนรวมเป็นล็อตแรกๆ เลย เราก็ส่งๆ กำไรเราก็มอบให้กลุ่มต่างๆ เลยไม่เข้าใจว่าผิดตรงไหน และนึกไม่ออกว่าทำไมรัฐต้องมากดดัน” เจ้าของนามปากกา “สองขา” กล่าว ผู้ริเริ่มโครงการหนังสือนิทานวาดหวัง กล่าวกับเราต่อว่า เบื้องต้นยังไม่มีการสั่งห้ามขายหนังสือแต่อย่างใด ขณะที่ก่อนหน้านี้เมื่อวันที่ 27 ก.ย. 64 ‘กัลยา โสภณพนิช’ โฆษกประจำตัวรัฐมนตรีช่วยว่าการกระทรวงศึกษาธิการ (ศธ.) สั่งตั้งทีมเฉพาะกิจเพื่อตรวจสอบชุดนิทานวาดหวังทั้ง 8 เล่ม เนื่องจากมองว่า อาจมีเนื้อหาบิดเบือน และทำให้เด็กเข้าใจคลาดเคลื่อนได้ หมอน กล่าวถึงประเด็นนี้ว่า เธอเข้าใจความห่วงใยของข้าราชการ และเธอเองก็เคยทำงานเป็นครู แต่ขอตั้งข้อกังขาว่านี่เป็นหน้าที่ของกระทรวงศึกษาธิการหรือไม่ เพราะหนังสือที่เธอขายเป็นหนังสือนิทาน ไม่ใช่หนังสือแบบเรียนที่ทุกคนต้องอ่านเพื่อสอบ นอกจากนี้ อยากให้ทางภาครัฐลองเปิดใจอ่านดูก่อน และมาคุยกันว่ามันมีปัญหาตรงไหน หลักฐานตรงไหน ไม่อยากให้รีบด่วนตัดสินว่า ‘ล้างสมอง’ โดยที่ยังไม่เคยได้อ่านจริงๆ เกรงจะเป็นการริดรอนสิทธิเสรีภาพการอ่านหนังสือของเด็กและเยาวชน ซึ่งเป็นสิทธิขั้นพื้นฐานที่ทุกคนควรมี และถ้าเขาไม่ชอบเด็กจะเป็นคนเลือกเอง “เข้าใจความห่วงใยของข้าราชการ...แต่อยากให้เขาเปิดอ่านดู ถ้ามีเครื่องหมายคำถามตรงไหน คุยกัน อย่าเพิ่งบอกว่าล้างสมอง ยุยงปลุกปั่นทำให้เกิดความแตกแยก ได้อ่านรึยัง ได้เห็นรึยัง มันผิดตรงไหน ...ไปจำกัดสิทธิของเด็กหรือเปล่า ที่จะได้อ่านอะไรที่หลากหลาย ไม่เคารพวิจารณญาณพ่อ-แม่ในการเลือกหานิทานให้ลูกรึเปล่า” “หนังสือเป็นเรื่องที่สนุก หลากหลายอยากให้ได้อ่าน ไม่ใช่มีแต่เรื่องต้องเป็นเด็กดี กตัญญูรู้คุณ ก้มกราบตามมารยาทไทย แต่เราทำอยากให้มีความหลากหลาย อย่าบังคับอ่าน… มันเป็นสิทธิขั้นพื้นฐาน ถ้าหนังสือไม่น่าอ่าน เด็กก็ไม่หยิบขึ้นมาอ่าน หรืออ่านแล้ว ไม่สนุก ไม่ดี หรือไม่ชอบ เด็กก็วางเอง และเด็กยังเล็กไม่มีสตางค์หรือไม่มีวิธีที่จะมาซื้อหนังสือผ่านเพจเอง พ่อแม่ผู้ใหญ่เป็นคนซื้อให้ พ่อแม่สกรีนชั้นหนึ่งแล้ว ถ้าไม่ดีหรือเห็นว่าไม่เหมาะ ก็คงไม่หยิบยื่นให้ลูกหลานอ่านหรอก” ผู้ริเริ่มโครงการนิทานวาดหวัง กล่าว สุดท้าย เจ้าของนามปากกา ‘สองขา’ เชิญชวนให้ทุกคนมาช่วยกันอ่าน ‘ไม่ว่าจะดอกไม้ หรือก้อนหิน’ ยินดีรับไปปรับปรุง อยากได้คนอ่านหนังสือเยอะๆ ให้หนังสือกระจายออกไป และอยากให้พ่อแม่และเด็กเป็นคนตัดสิน อ่านแล้วรู้สึกยังไง แต่ว่าอย่าเพิ่งเอาอะไรมาเล่นงานในสิ่งที่ยังไม่ใช่ ผู้ริเริ่มโครงการนิทานวาดหวัง กล่าวต่อว่า เธออยากขอร้องคนในแวดวงหนังสือ สมาคมเกี่ยวกับคนทำหนังสือ ออกมาเรียกร้องและต่อสู้เพื่อสิทธิการอ่านของเด็กและเยาวชน ยิ่งถ้าถูกรัฐบีบ และถ้าคนทำหนังสือกลัวขึ้นมา เสรีภาพจะถูกบีบลงไปอีก สุดท้ายเหลือแต่หนังสือแค่เพียงหยิบมือให้อ่าน ไม่มีความหลากหลาย เด็กจะไม่รักการอ่าน “อยากขอร้องคนในแวดวงหนังสือ สมาคมนักเขียน ผู้ผลิตหนังสือแห่งประเทศไทย คนทำหนังสือเด็ก รักการอ่าน มีโครงการเยอะมาก สสส. มาช่วยกันส่งเสียงเรื่องนี้ไม่ใช่ว่ากลัวจะโดนจับ แต่ที่กลัวมากกว่าคือสิทธิในการอ่านของเด็กจะไปไหน จะถูกบีบไปถึงแค่ไหน และถ้าคนทำหนังสือไม่กล้าทำมันจะถูกบีบให้แคบลงไปอีก สุดท้าย เหลือหนังสือให้อ่านเท่านี้ เด็กมันจะรักการอ่านเหรอ” ผู้ริเริ่มหนังสือนิทานวาดหวัง ทิ้งท้าย ซีรีส์นิทานวาดหวัง จำนวน 8 เล่ม (ที่มา ศรัญญู เทพสงเคราะห์) ทั้งนี้ ‘นิทานวาดหวัง - ใฝ่ฝันถึงสิทธิ เสรีภาพ และอนาคตที่ดีกว่าของสังคมไทย’ เป็นนิทานที่บอกเล่าเนื้อหาทั้งในประเด็นเชิงสังคม ประวัติศาสตร์ สิทธิมนุษยชน และเสรีภาพ นำเสนอผ่านตัวการ์ตูนเข้าใจง่าย เหมาะตั้งแต่เด็กจนถึงผู้ใหญ่อายุตั้งแต่ 5-112 ปี ซีรีส์ชุดนิทานวาดหวังมีทั้งหมด 8 เล่ม ประกอบด้วย เสียงร้องของผองนก เด็กๆ มีความฝัน จ จิตร แม่หมิมไปไหน? เป็ดน้อย สิบราษฎร แค็ก! แค็ก! มังกรไฟ และ ตัวไหน ไม่มีหัว “สองขา” ผู้ริเริ่มโครงการบอกว่าพิมพ์ออกมาจำหน่ายทั้งสิ้น 2,500 ชุดจากทั้งหมด 3,000 ชุด และรายได้ที่ได้จะนำไปบริจาคตามที่ต่างๆ ข่าวการเมืองสิทธิมนุษยชนกระทรวงศึกษาวาดหวังหนังสือนิทานวาดหวังสคบ.คณะกรรมการคุ้มครองผู้บริโภคศรีสมร โซเฟรสองขาเสรีภาพการอ่านหนังสือเด็กและเยาวชนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-TKhFWDFqIo/95241,30_09_2021
อัยการสั่งฟ้องคดี ม.112 ‘มายด์’ ปราศรัย #ม็อบ24มีนา ก่อนศาลให้ประกัน,"Submitted on Thu, 2021-09-30 20:11ภาพปก : 'มายด์' ภัสราวลี ธนกิจวิบูลย์ผล ขณะปราศรัยเมื่อวันที่ 24 มี.ค. 64 อัยการกรุงเทพใต้ มีคำสั่งฟ้อง ‘มายด์’ ภัสราวลี นักกิจกรรมการเมือง ข้อหา ม.112 กรณีร่วมปราศรัย ม็อบ24มีนา ที่แยกราชประสงค์ ก่อนศาลให้ประกันตัว โดยวางเงิน 2 แสน พร้อมเงื่อนไข ห้ามทำกิจกรรมเสื่อมเสียชื่อเสียงสถาบันกษัตริย์ 'มายด์' ภัสราวลี ธนกิจวิบูลย์ผล ขณะปราศรัยเมื่อวันที่ 24 มี.ค. 64 30 ก.ย. 64 ศูนย์ทนายความเพื่อสิทธิมนุษยชน รายงานวันนี้ (30 ก.ย. 64) ที่ศาลอาญากรุงเทพใต้ อัยการพิเศษฝ่ายคดีอาญากรุงเทพใต้ 3 มีความเห็นสั่งฟ้อง ‘มายด์’ ภัสราวลี ธนกิจวิบูลย์ผล ในข้อหา มาตรา 112 และ ฝ่าฝืน พ.ร.ก.ฉุกเฉินฯ จากการปราศรัยในการชุมนุม #ม็อบ24มีนา เมื่อวันที่ 24 มีนาคม 2564 ซึ่งจัดโดยกลุ่มแนวร่วมธรรมศาสตร์และการชุมนุม บริเวณสี่แยกราชประสงค์ เวลา 10.00 น. ‘มายด์’ ภัสราวลี เดินทางมาฟังคำสั่งอัยการ ที่สำนักงานพิเศษฝ่ายคดีอาญากรุงเทพใต้ 3 ก่อนอัยการมีความเห็นสั่งฟ้องคดีต่อศาลอาญากรุงเทพใต้ คำฟ้องคดีระบุเกริ่นนำโดยสรุปว่า ปัจจุบันประเทศไทยมีการปกครองระบอบประชาธิปไตย โดยมีพระมหากษัตริย์แห่งราชวงศ์จักรีเป็นประมุข และพระบาทสมเด็จพระปรเมนทรรามาธิบดี ศรีสินทรมหาวชิราลงกรณ์ เป็นพระมหากษัตริย์ รัชกาลที่ 10 และตามรัฐธรรมนูญแห่งราชอาณาจักรไทย พุทธศักราช 2560 มาตรา 2 บัญญัติว่า “ประเทศไทยมีการปกครองระบอบประชาธิปไตยอันมีพระมหากษัตริย์ทรงเป็นประมุข” และมาตรา 6 บัญญัติว่า “องค์พระมหากษัตริย์ทรงดํารงอยู่ในฐานะอันเป็นที่เคารพสักการะ ผู้ใดจะละเมิดมิได้ ผู้ใดจะกล่าวหาหรือฟ้องร้องพระมหากษัตริย์ในทางใดๆ มิได้” จากนั้น อัยการระบุว่า เมื่อวันที่ 24 มีนาคม 2564 จำเลยได้ “บังอาจ” หมิ่นประมาท ดูหมิ่น หรือแสดงความอาฆาตมาดร้ายพระบาทสมเด็จพระเจ้าอยู่หัวรัชกาลปัจจุบัน ในระหว่างการชุมนุมสาธารณะที่บริเวณแยกราชประสงค์ โดยขึ้นกล่าวปราศรัยให้หมู่ประชาชนที่ร่วมชุมนุมฟัง คำฟ้องมีการถอดเทปคำปราศรัยของภัสราวลีโดยละเอียด โดยสรุปว่าคำปราศรัยทั้งหมดนั้นดูหมิ่นใส่ร้ายด้วยถ้อยคำอันเป็นเท็จ เมื่อบุคคลที่สามได้ฟัง ย่อมเข้าใจได้ว่ารัชกาลที่ 10 ทรงต้องการขยายพระราชอํานาจตามอําเภอใจ ทรงกําลังสร้างระบอบสมบูรณาญาสิทธิราชย์ ทรงแยกกองทัพออกไปเป็นของพระองค์เอง ทรงใช้พระราชอํานาจเข้าไปแทรกแซงการเมืองและการปกครอง ทรงนําทรัพย์สมบัติของชาติไปเป็นของพระองค์เอง อันเป็นการใส่ความ หมิ่นประมาท ดูหมิ่น หรือแสดงอาฆาตมาดร้ายพระมหากษัตริย์ต่อบุคคลที่สาม โดยประการที่น่าจะทําให้รัชกาลปัจจุบันเสื่อมเสียเกียรติยศ ชื่อเสียง ถูกดูหมิ่น หรือถูกเกลียดชังอย่างร้ายแรง ทั้งนี้มายด์ ภัสราวลี ถูกอัยการสั่งฟ้อง 2 ข้อหา ประกอบด้วย ข้อหาตามประมวลกฎหมายอาญา มาตรา 112 และ ฝ่าฝืนข้อกำหนดที่ออกตาม พ.ร.ก.ฉุกเฉินฯ ร่วมกันชุมนุม หรือทํากิจกรรมที่มีการรวมคนที่มีความแออัดในลักษณะที่เสี่ยงต่อการแพร่ระบาดและอาจเป็นสาเหตุที่ก่อให้เกิดโรคโควิด-19 ในเวลา 12.30 น. ศาลอาญากรุงเทพใต้ อนุญาตให้ประกันตัวภัสราวลี โดยใช้หลักทรัพย์ 200,000 บาท พร้อมกำหนด 2 เงื่อนไข ห้ามกระทำการตามที่ถูกกล่าวหาหรือเข้าร่วมกิจกรรมใดที่ก่อให้เกิดความเสียหายอันเกี่ยวกับสถาบันพระมหากษัตริย์ และ ห้ามเดินทางออกนอกประเทศ ศาลกำหนดวันนัดตรวจพยานหลักฐานต่อไปในวันที่ 29 พฤศจิกายน 2564 เวลา 9.00 น. ทั้งนี้ กิจกรรมวันดังกล่าวมีผู้ขึ้นปราศรัยสลับกันหลายคน อาทิ ชาติชาย แกดำ, ยิ่งชีพ อัชฌานนท์, ชินวัตร จันทร์กระจ่าง, ธนพร วิจันทร์, เบนจา อะปัญ, อรรถพล บัวพัฒน์, ชุมาพร แต่งเกลี้ยง, ภัสราวลี ธนกิจวิบูลย์ผล, ณัฏฐิดา มีวังปลา และคณพศ แย้มสงวนศักดิ์ เยาวชนจากกลุ่มนักเรียนไท ทั้งหมดได้ถูกออกหมายเรียกโดย สน.ลุมพินี และเดินทางเข้ารับทราบข้อกล่าวหา ฝ่าฝืน พ.ร.ก.ฉุกเฉินฯ เมื่อวันที่ 8 เม.ย. 2564 อย่างไรก็ตาม เฉพาะภัสราวลี ที่ได้ถูกตัวแทนกลุ่มปกป้องสถาบันฯ ได้แก่ นายวราวุธ มากมารศรี นางสาวแทนคุณ ปิตุภูมิ และประชาชนทั่วไป เข้าแจ้งความร้องทุกข์ให้ตำรวจดำเนินคดีในข้อหาตาม มาตรา 112 ทำให้เธอถูกตำรวจแจ้งข้อกล่าวหานี้เพียงคนเดียวอีกข้อหาหนึ่ง ข่าวการเมืองสิทธิมนุษยชนมายด์ภัสราวลี ธนกิจวิบูลย์ผลม.112#ม็อบ24มีนาแยกราชประสงค์ศูนย์ทนายความเพื่อสิทธิมนุษยชนสถาบันกษัตริย์ศาลอาญากรุงเทพใต้ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/6soPPQPWKbs/95242,30_09_2021
ชาวเลอันดามันลำบากหนักช่วงโควิด-19 ขาดรายได้ ซ้ำถูกนายทุน-อุทยานไล่รื้อชุมชนและแหล่งทำกิน,"Submitted on Thu, 2021-09-30 22:02ภาพปก : ชาวเลชุมชนหาดราไวย จ.ภูเก็ต ขณะรอตรวจโควิด-19 เมื่อ 7 ก.ย. 64 องค์กรภาคประชาชนจัดเสวนาออนไลน์ ‘เสียงจากชาวเลอันดามัน’ เผยสถานการณ์ชุมชนชาวเลหลายแห่งเผชิญวิกฤตช่วงโควิด-19 ขาดรายได้ขายของไม่ได้ ซ้ำถูกนายทุน-อุทยานไล่ที่และแหล่งทำกิน ขณะที่ชาวเลบางชุมชนไม่มีบัตรหมายเลข 0 หรือบัตร ปชช. เข้าไม่ถึงการเยียวยาและการรักษาของรัฐ 30 ก.ย. 64 สำนักข่าวชายขอบ รายงานเมื่อวันที่ 28 ก.ย. 64 มูลนิธิภาคใต้สีเขียว มูลนิธิชุมชนไท มูลนิธิกสิกรรมธรรมชาติ เครือข่ายชาวเลอันดามัน และกลุ่ม #SaveAndaman ร่วมกันงานจัดเสวนาออนไลน์ “เสียงจากชาวเลอันดามัน” ซึ่งมีตัวแทนจากเครือข่ายที่ทำงานแก้ไขปัญหาของชาวเล และตัวแทนชุมชนชาวเลในอันดามันร่วมแลกเปลี่ยน นายวิทวัส เทพสง ผู้ประสานงานเครือข่ายชาวเลอันดามัน กล่าวว่า ในขณะที่พี่น้องชาวเลชุมชนหาดราไวย์ จ.ภูเก็ต ถูกล้อมคอกด้วยสังกะสีเพื่อกักกันหรือควบคุมโรค ในคืนวันที่ 27 ก.ย. 64 ตำรวจเข้าไปในชุมชนตามตัวชาวบ้านที่ถูกฟ้องร้องกรณีพิพาทเรื่องที่ดินกับนายทุน แต่มีชาวบ้านออกมาคัดค้านการกระทำของตำรวจ เพราะอยู่ในยามวิกาล และเป็นช่วงที่ทุกคนอยู่ในสถานการณ์โควิด-19 หากโดนจับกุมตัวจะลำบาก เพราะเงินจะใช้จ่ายประจำวันยังไม่มี อยากให้ทุกคนได้รับรู้ว่าพี่น้องชาวเลราไวย์มีความเดือดร้อนทุกข์ยากจากปัญหาที่ดินตั้งแต่ปี 2556-2558 ทำให้คุณภาพชีวิตแย่ลง น้ำท่วมชุมชนทุกปี โดยเฉพาะช่วงที่ผ่านมามีการให้ข่าวว่าชาวเลติดโควิดจำนวนมาก เป็นขยะสังคม ซึ่งเป็นความพยายามใช้ความด้อยโอกาสทำลายชาวบ้าน รวมถึงกรณีล้อมสังกะสีชุมชนก็สะท้อนว่าชาวเลอาจกำลังถูกกระทำจากอำนาจบางอย่าง ไม่ใช่เพียงแค่สถานการณ์ของโรคโควิด-19 แบบปกติ จังหวัดภูเก็ตมีคำสั่งปิดชุมชนชาวเลราไวย์ เมื่อวันที่ 17 ก.ย. 64 นายวิทวัส กล่าวถึงสถานการณ์ของชุมชนชาวเลในอันดามันว่า 1.ชุมชนแหลมตุ๊กแกพบมีการระบาดของสถานการณ์โควิด ทำให้ชาวบ้านขาดรายได้ และมีปัญหาพิพาทกรณีที่ดินกับเอกชน ปัญหาจากอคติว่าชาวเลสกปรก จะนำเชื้อไปแพร่ระบาดทำให้ไม่มีใครมาซื้อของ ประชากร 800 คน ยังต้องการความช่วยเหลือ และมีปัญหาเข้าไม่ถึงเงินช่วยเหลือนักเรียนจากรัฐ 2,000 บาท 2.ชาวเลเกาะจำ แม้โควิดจะแพร่ไปไม่ถึง แต่ภายในในวันที่ 10 ต.ค. 64 ชาวบ้านกำลังจะตกเป็นผู้ต้องหาบุกรุกเขตอุทยานแห่งชาติหาดนพรัตน์ธารา-หมู่เกาะพีพี เนื่องจากการมีคำสั่งรื้อบากัต หรือเพิงพักเพื่อหากินตามฤดูกาล ที่เป็นวิถีหากินมาตั้งแต่บรรพบุรุษ ซึ่งชาวบ้านโดนถ่ายรูปเก็บข้อมูลหลักฐานไว้แล้ว กรณีนี้กำลังเข้าสู่กลไกการแก้ปัญหาของขบวนการประชาชนเพื่อสังคมที่เป็นธรรม (ขปส.) ลักษณะบากัตของชาวเลราไวย หรือเพิงพักเพื่อหากินตามฤดูกาล (ที่มา สำนักข่าวชายขอบ) นายวิทวัส กล่าวต่อว่า 3.ชุมชนชาวเลมอแกลนเกาะเหลา จ.ระนอง มีชาวบ้าน 7 คนติดเชื้อโควิด ต้นทุนชีวิตไม่มี ข้าวสารแทบไม่มีกรอกหม้อ ตอนนี้ผู้ชายออกไปรับจ้างเรืออวนปู ผู้หญิงหากินด้วยการเก็บหอยชายฝั่ง แต่ตอนนี้มีปัญหาไปขายไม่ได้ เพราะคนจะรังเกียจ 4.เกาะลันตา จ.สตูล แม้โควิดไปไม่ถึง แต่มีการนำคนกลุ่มเสี่ยงจากนอกพื้นที่ไปกักตัวตามมาตรการแซนด์บ็อกซ์ ชาวบ้านกังวลว่าจะกลายเป็นคลัสเตอร์ใหญ่ เพราะโรงแรมไม่สามารถกำหนดให้ผู้ติดเชื้ออยู่แต่ในโรงแรมได้ 5.เกาะพีพี มีผู้ติดเชื้อ 1 ราย ชุมชนชาวเลมีการเตรียมพร้อมระดับหนึ่ง มีการคัดกรองกลุ่มเสี่ยง แต่หลังจากนี้ไม่กี่วันจะขาดแคลนอาหารแน่นอน เพราะหลายคนถูกกักตัวไม่ได้ทำงาน 6.เกาะหลีเป๊ะ จ.สตูล สถานการณ์ดีขึ้น แม้มีพนักงานรีสอร์ตติด แต่ชาวลได้ไปให้ความรู้ช่วยเหลือในการหยุดการแพร่ระบาด นายวิทวัส กล่าวต่อว่า 7.ชุมชนชาวเลหินลูกเดียว จ.ภูเก็ต มีการนำคนนอกพื้นที่มากักตัว ทำให้ชุมชนถูกมองอย่างอคติว่าชาวบ้านเป็นผู้ติดเชื้อ ทำให้ออกไปขายของไม่ได้ 8.ชุมชนชาวเลทุ่งหว้า จ.พังงาน ทุ่งหว้า เป็นชุมชนอยู่ในพื้นที่เมือง มีผู้ติดเชื้อ สถานประกอบการ ร้านอาหารยังคงปิด ทำให้ปลายังขายไม่ได้ 9.ชุมชนทับตะวัน จ.พังงาน แม้มีผู้ติดเชื้อ แต่ตอนนี้อาการดีขึ้นแล้ว 10.ชุมชนบ้านน้ำเค็ม เมื่อต้นเดือน ก.ย. พบการแพร่ระบาด แต่ตอนนี้มีความพร้อมที่ดีขึ้น มีการเตรียมตัวรับมือของผู้นำและชุมชน มีการรักษาในศูนย์พักคอย และบางส่วนกักตัวอยู่ที่บ้าน แต่การที่ถูกกักตัวทั้งชุมชนทำให้ไม่มีเงินซื้อข้าวสารอาหารแห้ง นายวิทวัส กล่าวอีกว่า 11.มอแกนหมู่เกาะสุรินทร์ จ.พังงาน โครงการส่งเสริมทำผลิตภัณฑ์ปรากฏว่าขายไม่ออก เพราะไม่มีนักท่องเที่ยว และเป็นมรสุมเกาะปิด ไม่สามาระจับปลาไปแลกข้าวสารอาหารแห้งได้เหมือนเดิม ทำให้พี่น้องที่ห่างไกลขาดความมั่นคง ขาดการเข้าถึงข้าวสารอย่างสิ้นเชิง 12.ชุมชนชาวเลหาดราไวย์ น่าเป็นชุมชนที่น่าห่วงสุด เพราะถูกกดทับทางนโยบายอย่างยาวนาน และมีเบี้องหลังในการจัดการโควิดที่อาจเกี่ยวโยงกับปัญหาที่ดินทำให้มีการจับกุมชาวบ้าน ตอนนี้ชาวบ้านหลายรายไม่มีเงินจ่ายค่าไฟทำให้ถูกตัดกระแสไฟฟ้า ปลาที่หามาได้ไม่สามารถนำไปขายที่ตลาด เพราะไม่มีคนมาซื้อ กลัวว่าชาวเลจะนำเชื้อโควิด-19 มาแพร่กระจาย นายไมตรี จงไกรจักร มูลนิธิชุมชนไท กล่าวว่า ปัญหาตั้งต้นของชาวเลในอันดามันถูกจำกัดด้วยนโยบายด้านการท่องเที่ยวและการกำหนดเขตอนุรักษ์ทางทะเลและชายฝั่ง ทำมาหากินในทะเลก็ยาก ต้องออกไปหากินในทะเลไกลจากฝั่ง หาปลาหน้าบ้านได้เพียงแค่กิน ห้ามขาย เพราะเป็นความผิดจับสัตว์น้ำในเขตอนุรักษ์ เป็นการปิดกั้นการทำมาหากิน นับเป็นการละเมิดสิทธิของกลุ่มชาติพันธุ์อย่างรุนแรง อีกเรื่องคือการเข้าไม่ถึงการเยียวยาจากรัฐ บางกลุ่มไม่มีบัตรเลข 0 หรือไม่มีบัตรประชาชน เมื่อต้องปิดการท่องเที่ยวเพราะโควิดก็เป็นวิกฤติที่ทำให้ลำบากมากขึ้น ""อคติของเจ้าหน้าที่บางคน บางหน่วยงาน มองว่า ชาวเลจัดการดูแลโควิดยาก ใช้มาตรการที่แตกต่างจากคนทั่วไป เช่น ที่ราไวย์ เอาสังกะสีมากั้นล้อมชุมชนแล้วเอาอาหารมาหย่อนให้ การกระทำดังกล่าวก็ส่งผลกระทบพอสมควร ส่วนเรื่องโควิดเป็นการระบาดที่เร็วมาก ต้องชื่นชมพี่น้องชาวเลและภาคีที่ทำให้พี่น้องชาวเลที่ลุกขึ้นมาป้องกันช่วยเหลือ ใช้ยาสมุนไพร ระดมพลัง"" นายไมตรี กล่าว อาจารย์วิวัฒน์ ศัลยกำธร นายกสมาคมดินโลก กล่าวว่า สถานการณ์ตอนนี้เจอทั้งน้ำท่วมกับโควิด ชาวบ้านเจอปัญหาทางกฏหมายกระทบวิถีการทำมาหากินเกิดขึ้นหลายพื้นที่ โดยเฉพาะพี่น้องชาวเลหรือบนดอย หรือขัดแย้งกับเจ้าหน้าที่รัฐ แต่วันนี้เราจัดตั้งทีมงานขยายไป 40 กว่าพื้นที่ หนึ่งในนั้นคือ อ.จะนะ จ.สงขลา จัดตั้งกองกำลังประจำถิ่นเพื่อสู้โควิด-19 เป็นศูนย์ต่อสู้โควิด-19 ได้รับความร่วมมือจากหน่วยงาน ทำการค้นหาสมุนไพรหรือภูมิปัญญาชาวบ้าน เร่งระดมการปลูกสมุนไพรพึ่งตนเองให้ได้ และได้ถ่ายทอดเชื่อมโยงในทุกจังหวัดในเขตอันดามัน เป็นการแก้ปัญหาเฉพาะหน้าให้มีอาหารกิน มียารักษาโรค ระยะยาวสามารถตั้งกลุ่มดูแลพี่น้อง ร่วมทุกภาคส่วน หลายปัญหาที่เรื้อรังก็จะแก้ไปได้ และพยายามจัดตั้งกลุ่ม เครือข่ายกสิกรรมธรรมชาติอันดามัน ครูแสงโสม หาญทะเล ชาวเลเกาะหลีเป๊ะ จ.สตูล กล่าวว่า เนื่องจากหลีเป๊ะมีการระบาดใหญ่ มีจำนวนผู้ติดเชื้อกว่า 200 คน ทำให้เหลือแต่ครูที่ออกพื้นที่ได้ ชุมชนเหมือนถูกตัดขาด เพราะเจ้าหน้าที่ส่งของมาที่เกาะได้แค่ที่ท่าเรือปากบารา เจ้าหน้าที่หมอและพยาบาลมีแค่ 8 คน แต่ต้องดูแลคนป่วยมากว่า 200 คน กำลังของหมอยังไม่เพียงพอ จึงได้เครือข่ายจะนะรักษ์ถิ่น และภาคี มาร่วมจัดตั้งศูนย์โควิดด้วยสมุนไพรไทย ซึ่งประสบผลสำเร็จในการควบคุมโรค จึงได้นำองค์ความรู้ในการจัดการชุมชนของเกาะหลีเป๊ะขยายให้พื้นที่ชุมชนชาวเลอื่นๆ ที่พบการระบาดหนัก เช่น ราไวย์ แหลมตุ๊กแก สะปำ เป็นต้น นายนิรันดร์ หยังปาน ตัวแทนชาวเลชุมชนหาดราไวย์ จ.ภูเก็ต กล่าวว่า ชุมชนกำลังจะกำหนดการกักตัว ชาวบ้านจะสามารถใช้ชีวิตแบบเดิมที่เข้าออกชุมชนได้ แต่กังวลว่าขณะนี้ยังมีจำนวนผู้ติดเชื้อในอีกหลายชุมชนชาวบ้านไม่อาจรู้ว่าใครเป็นใครบ้าง เพราะที่ราไวย์มีตลาดอาหารทะเล นักท่องเที่ยวที่เข้ามาอาจนำพาเชื้อโควิดมาแพร่ให้ชาวบ้าน ส่วนเรื่องการปิดสังกะสีทางเราได้คุบกับท้องถิ่นว่าจะเป็นการควบคุมทั้งเรื่องโควิดและยาเสพติด นอกจากนี้ พบชาวบ้านที่ถูกตัดกระแสไฟฟ้าต้องออกมานอนที่ทางเข้าหมู่บ้าน เพราะไม่มีเงินจ่ายค่าไฟที่แพงเดือนละ 2,000-2,500 บาท ชาวเลชุมชนหาดราไวย จ.ภูเก็ต ขณะรอตรวจโควิด-19 เมื่อ 7 ก.ย. 64 นางสาวพรสุดา ประมงกิจ ชาวเลชุมชนหาดแหลมตง เกาะพีพี จ.กระบี่ กล่าวว่า ที่เกาะพีพีพบผู้ติดเชื้อโควิด 1 คน ที่เดินทางมาจากจังหวัดภูเก็ต เริ่มแรกไม่พบเชื้อเพราะอยู่ในช่วงเชื้อฟักตัว ซึ่งก่อนนี้ชุมชนได้ประสานเครือข่ายชาวเลต้องรอด และหลายเครือข่าย เตรียมความพร้อมประสานงานเรื่องยา อุปกรณ์การแพทย์ สมุนไพร ฟ้าทะลายโจร ไบโอเนียร์ จากกสิกรรมธรรมชาติส่งมาจำนวนหนึ่ง เนื่องจากเกาะห่างจากฝั่งมาก หากไม่ได้เตรียมพร้อมเราก็จะลำบากมาก เพราะที่นี่มีการเปิดให้นักท่องเที่ยวในโครงการแซนด์บ็อกซ์เข้าออก แม้จะอยู่ในช่วงปิดเกาะก็ตาม การขนส่งลำบาก มีสองช่องทางประสานได้คือ ติดต่อชุมชนและฝากขนส่งทางไปรษณีย์มาถึงเกาะได้ แต่เรือโดยสารยังคงหยุดให้บริการ จะมีเพียงเรือนักท่องเที่ยวแซนด์บ็อกซ์ที่เข้ามาที่เกาะ ด้านชาวบ้านเครือข่ายจากเกาะลันตา จ.สตูล กล่าวว่า แม้ชุมชนชาวเลไม่มีผู้ติดเชื้อโควิด แต่ขณะนี้มีผู้เสี่ยงสูงจากต่างจังหวัดเข้ามากักตัวในเกาะลันตา ทำให้ชาวบ้านกังวลว่านักท่องเที่ยวในโครงการแซนด์บ็อกซ์ที่เข้ามาอาจเป็นผู้นำเชื้อมาแพร่ระบาด เนื่องจากพบว่าทางโรงแรมหรือบังกะโลไม่สามารถควบคุมนักท่องเที่ยวเหล่านี้ได้ พบมีการแอบหนีออกจากโรงแรมไปเที่ยวข้างนอก นางเนาวนิตย์ แจ่มพิศ ผู้ประสานงานชาวเล เกาะเหลา จ.ระนอง กล่าวว่า วิกฤติแรกของชาวเลเกาะเหลาคือเหตุการณ์สึนามิที่ทำให้สังคมรู้ว่ามีชาวมอแกลนอาศัยอยู่ในอันดามันกว่า 500 คน แต่จนถึงสถานการณ์โควิดทำให้รู้ว่าชาวเลเหล่านี้ยังไม่ได้รับสิทธิหรือสถานะทางทะเบียนอีกจำนวนมาก เฉพาะที่เกาะเหลาอีกหลายสิบคน แม้พ่อแม่จะมีบัตรประชาชน แต่ลูกหรือหลานกลับยังไม่ได้รับสิทธิ ตนไปติดต่อประสานงานกับอำเภอหลายครั้งจนเจ้าหน้าที่บอกว่ามาทีไรนำปัญหามาให้เจ้าหน้าที่ทุกครั้ง ปัญหาที่หนักมากเจ้าหน้าที่ไม่เข้าใจว่าทำไมชาวบ้านต้องดิ้นรนเพื่อให้ได้บัตรประชาชน ก็เพราะพอเจ็บไข้ได้ป่วยโรงพยาบาลจะถามหาแต่บัตรประชาชน หากไม่มีก็ต้องจ่ายเงินค่ารักษา หรือซื้อยาพาราเซลตามอนกินเอง ปัญหาของเด็กๆ ที่เกาะเหลา เมื่อเข้าสู่การเรียนออนไลน์ ชุมชนไฟฟ้า น้ำประปาไม่มี มีเพียงบ่อน้ำตื้นบ่อเดียวบนเขา ห่าง 1 กิโลเมตร เคยมีงบหน่วยงานลงมาเจาะบ่อบาดาล 1.8 ล้านบาท แต่ไม่ได้ใช้งาน หรือช่วงสึนามิเกาะเหลาได้งบหลายสิบล้าน คนมักพูดกันว่าช่วยมอแกลนไม่รู้จักพอ เหมือนเอาเกลือไปละลายแม่น้ำ แต่หารู้ไม่ว่าไม่เคยติดตามผลโครงการ เชื่อแต่รายงาน อยากให้ผู้รับผิดชอบเข้ามาดูปัญหาในพื้นที่จริงๆ ข่าวสิทธิมนุษยชนคุณภาพชีวิตชุมชนชาวเลอันดามันภูเก็ตโควิด-19สิทธิชาวชาติพันธุ์สำนักข่าวชายขอบชาวมอแกนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/sJ6Mqnn2ACk/95243,30_09_2021
เตะถ่วงคดีทวงคืนผืนป่าชาวนาน้อย จ.น่าน 255 คน อัยการอ้างข้อกฎหมายตีกลับ ตร. สอบพยานใหม่ ชาวบ้านเตรียมบุกศาลากลาง,"Submitted on Thu, 2021-09-30 22:47คดีทวงคืนผืนป่าชาวบ้านนาน้อย จ.น่าน 255 คน ส่อแววไม่คืบ หลังอัยการอ้างข้อกฎหมายส่งสำนวนกลับให้ สภอ.นาน้อยสอบพยานใหม่ แม้รัฐบาลเคาะยุติคดีแล้วเมื่อต้นปีนี้ ด้านชาวบ้านเตรียมบุกศาลากลางขออัยการมีแนวทางไม่สั่งฟ้อง ชาวบ้านห้วยน้ำหิน อ.นาน้อย จ.น่าน ผู้ได้รับผลกระทบจากนโยบายทวงคืนผืนป่า ประชุมกับเจ้าหน้าที่รัฐ ที่ห้องประชุมองค์การบริหารส่วนตำบลสถาน 30 ก.ย. 64 ผู้สื่อข่าวได้รับรายงานวันนี้ (30 ก.ย.) เวลา 13.00 น. ชาวบ้านห้วยน้ำหิน อ.นาน้อย จ.น่าน 255 คน ผู้ได้รับผลกระทบจากนโยบายทวงคืนผืนป่าเมื่อปี 2558 ได้เข้าร่วมประชุมกับนายอำเภอนาน้อย เจ้าหน้าที่ป่าไม้ และรองผู้กำกับสถานีตำรวจภูธรนาน้อย ณ ห้องประชุมองค์การบริหารส่วนตำบลสถาน เกี่ยวกับความคืบหน้าการแก้ปัญหาด้านคดีความ ก่อนจะได้รับการชี้แจงว่าพนักงานอัยการ จ.น่าน ได้ส่งเรื่องกลับมาที่ สภ.นาน้อย ให้มีการแยกสำนวนเป็น 255 ราย และต้องมีการสอบปากคำใหม่ สร้างความกังวลใจให้ชาวบ้าน ปวรวิช คำหอม สหพันธ์เกษตรกรภาคเหนือ (สกน.) จ.น่าน กล่าวว่า ชาวบ้านได้รับการประสานงานจากนายอำเภอเรื่องคดีของนาน้อย ว่าอัยการส่งหนังสือถึง สภ.นาน้อยให้มีการสอบคดีเพิ่ม แยกเป็นรายๆ แต่ข้อมูลก่อนหน้านั้น สภ.นาน้อยได้ส่งสำนวนมีความเห็นสั่งไม่ฟ้องไปแล้ว ซึ่งเป็นการรวมสั่งเป็นสำนวนเดียว แต่พนักงานอัยการอ้างว่าในรูปคดีเป็นคดีรายบุคคล ส่งรวมเป็นสำนวนเดียวไม่ได้ เพราะขัดต่อกฎหมาย จึงทำหนังสือถึง สภ.นาน้อย ให้มาสำนวนเป็นรายๆ ก็ต้องมาเรียกพี่น้องไปสอบเป็นรายๆ ทำให้ชาวบ้านหวาดกลัว และทำให้กระบวนการแก้ไขปัญหาล่าช้า “นายอำเภอเสนอว่าจะทำหนังสือถึงท่านผู้ว่าราชการจังหวัด ให้เรียกอัยการและพี่น้องไปฟังความชัดเจนว่าหลังจากที่ สภ.นาน้อยส่งสำนวนไปให้แล้วจะเป็นยังไงต่อ เพื่อให้พี่น้องมั่นใจว่าจะไม่ถูกดำเนินคดีส่วนพี่น้องเองก็ได้สรุปว่า การต่อสู้ที่ยาวนานนั้น คดีก็ยังไม่จบ กลับไปกลับมา พี่น้องต้องทำมาหากิน ถ้าวันนี้อัยการไม่ให้ความชัดเจนกับพี่น้องก็จะไม่กลับ แล้วจะขยับไปหาอัยการที่จังหวัดเพื่อทวงถามว่าทำไมไม่ดำเนินการเรื่องคดีให้มีความคืบหน้าตามแนวนโยบาย” ปวรวิช กล่าว ปวรวิช คำหอม สหพันธ์เกษตรกรภาคเหนือ (สกน.) จ.น่าน ก่อนหน้านั้นเมื่อวันที่ 14 มีนาคม 2564 มีการประชุมคณะอนุกรรมการประสานงานเร่งรัดติดตามการแก้ไขปัญหาของขบวนการประชาชนเพื่อสังคมที่เป็นธรรม และขับเคลื่อนนโยบาย 9 ด้าน ณ อาคารสำนักงาน ก.พ. (เดิม) โดยมี ร.อ.ธรรมนัส พรหมเผ่า รัฐมนตรีช่วยว่าการกระทรวงเกษตรและสหกรณ์ในขณะนั้นเป็นประธาน มีมติเห็นควรให้สั่งไม่ฟ้องคดีทวงคืนผืนป่าที่บ้านห้วยน้ำหิน ด้วยเหตุว่าไม่เป็นประโยชน์ต่อสาธารณะ โดยพนักงานสอบสวน สภ.นาน้อย ก็ได้ทำสำนวนและมีความเห็นสั่งไม่ฟ้องไปยังพนักงานอัยการ จ.น่าน แล้ว ซึ่งผู้แทน สกน. จ.น่าน ก็ย้ำว่าพนักงานอัยการก็ควรเร่งสั่งไม่ฟ้องตามแนวนโยบายและความเห็นของ สภ.นาน้อย ไม่ใช่ยื้อเวลาการแก้ไขปัญหาให้ล่าช้า และจะสร้างความเดือดร้อนให้ประชาชนที่ไม่มีที่ดินทำกิน “สิ่งที่พนักงานอัยการควรเอาสำนวนเป็นตัวตั้งเพื่อที่จะสั่งไม่ฟ้องต่อในชั้นพนักงานอัยการ แต่เขาไม่ได้ให้ความชัดเจนเลยว่า ถ้าสำนวนไปอีกครั้งคดีจะออกมาในรูปแบบไหน พี่น้องไม่เชื่อในกระบวนการยุติธรรมว่าจะทำให้พี่น้องปลอดภัยในการพิจารณาคดี ถ้ากระบวนการแก้ปัญหายังล่าช้าไปอีก พี่น้องจะไม่สามารถเข้าไปทำมาหากินได้ จะประสบปัญหาเรื่องรายได้ การส่งเสริมโครงการต่างๆ ที่เจ้าหน้าที่ได้วางกรอบไว้ว่าจะเข้าไปสนับสนุน ฟื้นฟูคุณภาพชีวิตพี่น้องนาน้อยก็จะขยับไม่ได้ เพราะคดียังไม่สิ้นสุด พี่น้องจะขาดโอกาสในการพัฒนาอาชีพและคุณภาพชีวิต จะเจอกับหนี้สินตามมา ลูกต้องไปเรียนก็จะไม่สามารถส่งได้ พี่น้องต่อสู้มาอย่างยาวนานแล้วยังไม่จบ ก็เกิดโรคเครียด ไม่สามารถประกอบอาชีพ บางคนก็อาจจะคิดสั้น ที่ผ่านมาก็มีชาวบ้านที่เครียดจนเสียชีวิตไปแล้ว เราไม่อยากให้เกิดเหตุการณ์นั้นอีก” ผู้แทน สกน. จ.น่าน ย้ำ ด้าน สยาม มังกิตะ หัวหน้าหน่วยป้องกันและพัฒนาป่าไม้เวียงสา ชี้แจงว่า ชาวบ้านที่ได้รับความเดือดร้อนเมื่อเดือน มี.ค. ที่ผ่านมาได้สรุปเป็นที่เรียบร้อย สั่งฟ้องอัยการเรียบร้อย ทาง สภ.นาน้อย ยังสงสัยว่าทำไมอัยการถึงตีกลับ มันมีเหตุและผล อนุมานได้ว่าพนักงานอัยการให้ทำการแยกเป็นรายเพื่อที่จะทำการสรุปเป็นคดีรายย่อยเพื่อที่จะสั่งฟ้อง โดยตัวหนังสือระบุว่าศาลได้สั่งฟ้อง ตัวนี้ถือเป็นเรื่องสำคัญเพราะเป็นระเบียบเพราะไม่สามารถสั่งฟ้องเป็นภาพรวม สยาม มังกิตะ หัวหน้าหน่วยป้องกันและพัฒนาป่าไม้เวียงสา วิฑูร ชัยวุฒิ รองผู้กำกับ (สอบสวน) สภ.นาน้อย กล่าวว่า ที่บอกว่าตำรวจแจ้งข้อกล่าวหาจับนั้นไม่ใช่ แต่ให้ชาวบ้านไปในฐานะพยายานเพื่อทำการสอบถามที่ไปที่มาของ 255 ราย แล้วทางคณะพนักงานสอบสวนจะทำการพิจารณาตามกรอบทางกฎหมาย และมีความเห็นส่งไปถึงอัยการ ซึ่งบอกตรงๆ ว่าทางตำรวจไม่ได้กล่าวหาว่าทุกคนที่โดนคดีจะเป็นผู้ต้องหา กรณีทวงคืนผืนป่าที่ชุมชนบ้านห้วยน้ำหิน อ.นาน้อย จ.น่าน เกิดขึ้นตั้งแต่ปี 2558 ตามคำสั่ง คสช. ฉบับที่ 64/2557 บนพื้นที่ป่าสงวนแห่งชาติและโครงการปลูกป่าทดแทนขนาด 7,820 ไร่ ซึ่งจับกุมชาวบ้านทั้งสิ้น 298 ราย อย่างไรก็ตามเมื่อคัดกรองตามเกณฑ์ผู้ยากไร้และไม่มีที่ดินทำกิน ตามคำสั่ง คสช. ที่ 66/2557 พบว่ามีผู้ผ่านเกณฑ์ 262 ราย จากการเคลื่อนไหวร่วมกับขบวนการประชาชนเพื่อสังคมที่เป็นธรรม (P-MOVE) ทำให้มีแนวนโยบายในการยุติคดีและเยียวยาผลกระทบด้วยการมีโครงการฟื้นฟูของกระทรวงทรัพยากรธรรมชาติและสิ่งแวดล้อม เพื่อให้ชาวบ้านสามารถกลับเข้าไปทำกินได้ ข่าวการเมืองสิทธิมนุษยชนคุณภาพชีวิตชาวบ้านห้วยน้ำหินน่านนโยบายทวงคืนผืนป่าสหพันธ์เกษตรกรภาคเหนือสิทธิที่ดินทำกินสภ.นาน้อยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/W3ufast75xk/95244,30_09_2021
เตะถ่วงคดีทวงคืนผืนป่าชาวนาน้อย จ.น่าน 255 คน อัยการอ้างข้อกฎหมายตีกลับให้ ตร.สอบพยานใหม่,"Submitted on Thu, 2021-09-30 22:47คดีทวงคืนผืนป่าชาวบ้านนาน้อย จ.น่าน 255 คน ส่อแววไม่คืบ หลังอัยการอ้างข้อกฎหมายส่งสำนวนกลับให้ สภ.นาน้อย สอบพยานใหม่ แม้รัฐบาลเคาะยุติคดีแล้วเมื่อต้นปีนี้ ด้านชาวบ้านเตรียมบุกศาลากลางขออัยการมีแนวทางไม่สั่งฟ้อง ชาวบ้านห้วยน้ำหิน อ.นาน้อย จ.น่าน ผู้ได้รับผลกระทบจากนโยบายทวงคืนผืนป่า ประชุมกับเจ้าหน้าที่รัฐ ที่ห้องประชุมองค์การบริหารส่วนตำบลสถาน 30 ก.ย. 64 ผู้สื่อข่าวได้รับรายงานวันนี้ (30 ก.ย.) เวลา 13.00 น. ชาวบ้านห้วยน้ำหิน อ.นาน้อย จ.น่าน 255 คน ผู้ได้รับผลกระทบจากนโยบายทวงคืนผืนป่าเมื่อปี 2558 ได้เข้าร่วมประชุมกับนายอำเภอนาน้อย เจ้าหน้าที่ป่าไม้ และรองผู้กำกับสถานีตำรวจภูธรนาน้อย ณ ห้องประชุมองค์การบริหารส่วนตำบลสถาน เกี่ยวกับความคืบหน้าการแก้ปัญหาด้านคดีความ ก่อนจะได้รับการชี้แจงว่าพนักงานอัยการ จ.น่าน ได้ส่งเรื่องกลับมาที่ สภ.นาน้อย ให้มีการแยกสำนวนเป็น 255 ราย และต้องมีการสอบปากคำใหม่ สร้างความกังวลใจให้ชาวบ้าน ปวรวิช คำหอม สหพันธ์เกษตรกรภาคเหนือ (สกน.) จ.น่าน กล่าวว่า ชาวบ้านได้รับการประสานงานจากนายอำเภอเรื่องคดีของนาน้อย ว่าอัยการส่งหนังสือถึง สภ.นาน้อยให้มีการสอบคดีเพิ่ม แยกเป็นรายๆ แต่ข้อมูลก่อนหน้านั้น สภ.นาน้อยได้ส่งสำนวนมีความเห็นสั่งไม่ฟ้องไปแล้ว ซึ่งเป็นการรวมสั่งเป็นสำนวนเดียว แต่พนักงานอัยการอ้างว่าในรูปคดีเป็นคดีรายบุคคล ส่งรวมเป็นสำนวนเดียวไม่ได้ เพราะขัดต่อกฎหมาย จึงทำหนังสือถึง สภ.นาน้อย ให้มาสำนวนเป็นรายๆ ก็ต้องมาเรียกพี่น้องไปสอบเป็นรายๆ ทำให้ชาวบ้านหวาดกลัว และทำให้กระบวนการแก้ไขปัญหาล่าช้า “นายอำเภอเสนอว่าจะทำหนังสือถึงท่านผู้ว่าราชการจังหวัด ให้เรียกอัยการและพี่น้องไปฟังความชัดเจนว่าหลังจากที่ สภ.นาน้อยส่งสำนวนไปให้แล้วจะเป็นยังไงต่อ เพื่อให้พี่น้องมั่นใจว่าจะไม่ถูกดำเนินคดีส่วนพี่น้องเองก็ได้สรุปว่า การต่อสู้ที่ยาวนานนั้น คดีก็ยังไม่จบ กลับไปกลับมา พี่น้องต้องทำมาหากิน ถ้าวันนี้อัยการไม่ให้ความชัดเจนกับพี่น้องก็จะไม่กลับ แล้วจะขยับไปหาอัยการที่จังหวัดเพื่อทวงถามว่าทำไมไม่ดำเนินการเรื่องคดีให้มีความคืบหน้าตามแนวนโยบาย” ปวรวิช กล่าว ปวรวิช คำหอม สหพันธ์เกษตรกรภาคเหนือ (สกน.) จ.น่าน ก่อนหน้านั้นเมื่อวันที่ 14 มีนาคม 2564 มีการประชุมคณะอนุกรรมการประสานงานเร่งรัดติดตามการแก้ไขปัญหาของขบวนการประชาชนเพื่อสังคมที่เป็นธรรม และขับเคลื่อนนโยบาย 9 ด้าน ณ อาคารสำนักงาน ก.พ. (เดิม) โดยมี ร.อ.ธรรมนัส พรหมเผ่า รัฐมนตรีช่วยว่าการกระทรวงเกษตรและสหกรณ์ในขณะนั้นเป็นประธาน มีมติเห็นควรให้สั่งไม่ฟ้องคดีทวงคืนผืนป่าที่บ้านห้วยน้ำหิน ด้วยเหตุว่าไม่เป็นประโยชน์ต่อสาธารณะ โดยพนักงานสอบสวน สภ.นาน้อย ก็ได้ทำสำนวนและมีความเห็นสั่งไม่ฟ้องไปยังพนักงานอัยการ จ.น่าน แล้ว ซึ่งผู้แทน สกน. จ.น่าน ก็ย้ำว่าพนักงานอัยการก็ควรเร่งสั่งไม่ฟ้องตามแนวนโยบายและความเห็นของ สภ.นาน้อย ไม่ใช่ยื้อเวลาการแก้ไขปัญหาให้ล่าช้า และจะสร้างความเดือดร้อนให้ประชาชนที่ไม่มีที่ดินทำกิน “สิ่งที่พนักงานอัยการควรเอาสำนวนเป็นตัวตั้งเพื่อที่จะสั่งไม่ฟ้องต่อในชั้นพนักงานอัยการ แต่เขาไม่ได้ให้ความชัดเจนเลยว่า ถ้าสำนวนไปอีกครั้งคดีจะออกมาในรูปแบบไหน พี่น้องไม่เชื่อในกระบวนการยุติธรรมว่าจะทำให้พี่น้องปลอดภัยในการพิจารณาคดี ถ้ากระบวนการแก้ปัญหายังล่าช้าไปอีก พี่น้องจะไม่สามารถเข้าไปทำมาหากินได้ จะประสบปัญหาเรื่องรายได้ การส่งเสริมโครงการต่างๆ ที่เจ้าหน้าที่ได้วางกรอบไว้ว่าจะเข้าไปสนับสนุน ฟื้นฟูคุณภาพชีวิตพี่น้องนาน้อยก็จะขยับไม่ได้ เพราะคดียังไม่สิ้นสุด พี่น้องจะขาดโอกาสในการพัฒนาอาชีพและคุณภาพชีวิต จะเจอกับหนี้สินตามมา ลูกต้องไปเรียนก็จะไม่สามารถส่งได้ พี่น้องต่อสู้มาอย่างยาวนานแล้วยังไม่จบ ก็เกิดโรคเครียด ไม่สามารถประกอบอาชีพ บางคนก็อาจจะคิดสั้น ที่ผ่านมาก็มีชาวบ้านที่เครียดจนเสียชีวิตไปแล้ว เราไม่อยากให้เกิดเหตุการณ์นั้นอีก” ผู้แทน สกน. จ.น่าน ย้ำ ด้าน สยาม มังกิตะ หัวหน้าหน่วยป้องกันและพัฒนาป่าไม้เวียงสา ชี้แจงว่า ชาวบ้านที่ได้รับความเดือดร้อนเมื่อเดือน มี.ค. ที่ผ่านมาได้สรุปเป็นที่เรียบร้อย สั่งฟ้องอัยการเรียบร้อย ทาง สภ.นาน้อย ยังสงสัยว่าทำไมอัยการถึงตีกลับ มันมีเหตุและผล อนุมานได้ว่าพนักงานอัยการให้ทำการแยกเป็นรายเพื่อที่จะทำการสรุปเป็นคดีรายย่อยเพื่อที่จะสั่งฟ้อง โดยตัวหนังสือระบุว่าศาลได้สั่งฟ้อง ตัวนี้ถือเป็นเรื่องสำคัญเพราะเป็นระเบียบเพราะไม่สามารถสั่งฟ้องเป็นภาพรวม สยาม มังกิตะ หัวหน้าหน่วยป้องกันและพัฒนาป่าไม้เวียงสา วิฑูร ชัยวุฒิ รองผู้กำกับ (สอบสวน) สภ.นาน้อย กล่าวว่า ที่บอกว่าตำรวจแจ้งข้อกล่าวหาจับนั้นไม่ใช่ แต่ให้ชาวบ้านไปในฐานะพยายานเพื่อทำการสอบถามที่ไปที่มาของ 255 ราย แล้วทางคณะพนักงานสอบสวนจะทำการพิจารณาตามกรอบทางกฎหมาย และมีความเห็นส่งไปถึงอัยการ ซึ่งบอกตรงๆ ว่าทางตำรวจไม่ได้กล่าวหาว่าทุกคนที่โดนคดีจะเป็นผู้ต้องหา กรณีทวงคืนผืนป่าที่ชุมชนบ้านห้วยน้ำหิน อ.นาน้อย จ.น่าน เกิดขึ้นตั้งแต่ปี 2558 ตามคำสั่ง คสช. ฉบับที่ 64/2557 บนพื้นที่ป่าสงวนแห่งชาติและโครงการปลูกป่าทดแทนขนาด 7,820 ไร่ ซึ่งจับกุมชาวบ้านทั้งสิ้น 298 ราย อย่างไรก็ตามเมื่อคัดกรองตามเกณฑ์ผู้ยากไร้และไม่มีที่ดินทำกิน ตามคำสั่ง คสช. ที่ 66/2557 พบว่ามีผู้ผ่านเกณฑ์ 262 ราย จากการเคลื่อนไหวร่วมกับขบวนการประชาชนเพื่อสังคมที่เป็นธรรม (P-MOVE) ทำให้มีแนวนโยบายในการยุติคดีและเยียวยาผลกระทบด้วยการมีโครงการฟื้นฟูของกระทรวงทรัพยากรธรรมชาติและสิ่งแวดล้อม เพื่อให้ชาวบ้านสามารถกลับเข้าไปทำกินได้ ข่าวการเมืองสิทธิมนุษยชนคุณภาพชีวิตชาวบ้านห้วยน้ำหินน่านนโยบายทวงคืนผืนป่าสหพันธ์เกษตรกรภาคเหนือสิทธิที่ดินทำกินสภ.นาน้อยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/W3ufast75xk/95244,30_09_2021
