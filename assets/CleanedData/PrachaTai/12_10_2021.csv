title,summary,link,published
แพทย์ชนบทเตือนระวังโควิดขาขึ้น 'เพื่อไทย' เบรก ศบค. รายงานผู้ติดเชื้อโควิดน้อยลง หวังเปิดประเทศ ระวังเจออีกระลอก,"Submitted on Tue, 2021-10-12 01:20ชมรมแพทย์ชนบทเตือนระวังโควิดขาขึ้น หลังผลตรวจ ATK พุ่งเกินหมื่น ขณะที่เพื่อไทยเบรก ศบค. เล่นแร่แปรธาตุรายงานผู้ติดเชื้อโควิดน้อยลง หวังเตรียมตัวเปิดประเทศ ระวังเจอระบาดอีกระลอก 11 ต.ค.2564 ทีมข่าวเพื่อไทย รายงานว่า ชนินทร์ รุ่งธนเกียรติ รองโฆษกพรรคเพื่อไทย กล่าวว่า ศูนย์บริหารสถานการณ์โควิด-19 (ศบค.) รายงานผลยอดผู้ติดเชื้อรายวันลดลงต่อเนื่องและทรงตัวอยู่ในระดับประมาณ 10,000 คน/วัน ซึ่งดูเหมือนว่าสถานการณ์การระบาดดีขึ้น แต่ในความเป็นจริงแล้วยอดผู้ติดเชื้อจากการตรวจด้วยชุดตรวจ Antigen Test Kit (ATK) มีจำนวนสูงขึ้นเรื่อยๆ ที่ 10,055 คน ในวันที่ 10 ตุลาคมที่ผ่านมา ถือว่ารัฐบาลกำลังเล่นแร่แปรธาตุ ปั้นตัวเลขผู้ติดเชื้อรายวันจากการตรวจแบบ RT-PCR ให้ต่ำลง เสมือนสามารถควบคุมสถานการณ์การระบาดได้ เพื่อให้สอดคล้องกับแผนการเปิดประเทศที่ลั่นออกมาอย่างไม่มีแผนรองรับที่เป็นระบบหรือไม่ ทั้งนี้การตรวจด้วยระบบ ATK นั้น ในกรณีที่มีผลเป็นบวก ปัจจุบันสามารถรับเข้าสู่การรักษาด้วยระบบ Home Isolation ได้เลย จึงไม่ได้มีการตรวจซำ้ด้วยระบบ RT-PCR ครบทุกเคส การหลีกเลี่ยงมาตรวจด้วยระบบนี้ โดยไม่นำผลตรวจมาแสดงหรือนับยอดรวมให้ชัดเจน จะนำมาซึ่งความเข้าใจผิดในประสิทธิภาพในการรับมือกับโรคระบาด และอาจทำให้เกิดความหละหลวมในการควบคุมโรค เป็นเหตุของการระบาดในระลอกใหม่ได้อีกในอนาคต จึงอยากขอให้รัฐบาลมีความจริงใจในการนำเสนอข้อมูลชุดนี้ และพิจารณานำเสนอข้อมูลสัดส่วนผู้ติดเชื้อต่อการตรวจทั้ง 2 ระบบ ควบคู่กันไปด้วยตลอด ว่ามีผู้ป่วยทับซ้อนกันมากเพียงใด และมีผู้ป่วยแท้จริงต่อวันเท่าใดกันแน่ เพื่อให้ประชาชนสามารถเข้าถึงข้อมูลที่ถูกต้อง ชัดเจน และเลือกปฏิบัตตัวอย่างเหมาะสม ชนินทร์ กล่าวอีกว่า รัฐบาลชุดนี้มีชื่อเสียงที่ไม่ค่อยดีเรื่องการเลือกนำเสนอข้อมูลมาตลอด ในอดีตเมื่อช่วงการอภิปรายไม่ไว้วางใจรอบที่ผ่านมา พรรคเพื่อไทยเองก็เคยเปิดโปงให้เห็นแล้วว่า รัฐบาลมีการลดการตรวจเชื้อลง ส่งผลให้มียอดติดเชื้อรายวันที่ต่ำลงเรื่อยๆ เสมือนมีบริหารจัดการได้ดี เพื่อสอดรับกับการเข้าสู่วันอภิปราย มาวันนี้จึงไม่แปลกที่กลเกมส์การลดตรวจ RT-PCR แต่เพิ่มการตรวจ ATK จะเป็นคำถามที่คลางแคลงใจประชาชนต่อไป หากข้อมูลเหล่านี้ไม่มีความชัดเจน เราจะสามารถสร้างความเชื่อมั่นจากต่างชาติ เพื่อรองรับการเปิดประเทศได้อย่างไร “ 14 ตุลาคมนี้ เป็นวันที่ทุกคนรอคอย เพราะจะครบรอบ 120 วันจากวันที่พลเอกประยุทธ์ประกาศเตรียมเปิดประเทศ ผมว่าท่านควรเตรียมคำตอบกับประชาชนให้ดี ว่าเมื่อท่านทำไม่ได้อย่างที่ประกาศไว้ ท่านจะรับผิดชอบเยี่ยงชายชาติทหารอย่างไร” ชนินทร์กล่าว ชมรมแพทย์ชนบทเตือนระวังโควิดขาขึ้น หลังผลตรวจ ATK พุ่งเกินหมื่น ขณะที่วานนี้ (10 ต.ค.) ชมรมแพทย์ชนบท โพสต์ข้อความผ่านเพจว่า โปรดให้ความสนใจ และตื่นตัว ระมัดระวังวันนี้บวกเพิ่ม 10,817 ราย แต่ดูให้ดีๆ การตรวจหาเชื้อมี 2 วิธี วิธีมาตรฐาน RT-PCR พบผู้ติดเชื้อ 10,817 ราย แต่ข้างล่างยังตัวเลขการตรวจด้วย ATK พบเชื้ออีก10,055 ราย รวมแล้วเป็นกว่า 2 หมื่นราย ในจำนวนATKบวก ไม่ได้ตรวจยืนยันด้วย rt-pcr ทุกราย จำนวนผู้ติดเชื้อกำลังขาขึ้นอีกครั้งอย่างชัดเจนแล้ว ผู้ป่วยหนักยังร่วม 3 พันราย ถือว่ายังไม่ลด ซึ่งสอดคล้องจำนวนผู้ติดเชื้อ ปกติป่วยสีแดงราว 10% หากคำนวณ 3,000 รายนี้กลับไป เราน่าจะมีผู้ติดเชื้อราวไม่ต่ำกว่าวันละ 30,000 คน ในขณะที่ยอดการตรวจเชิงรุกลดลง หากตรวจมากขึ้นในหลายพื้นที่อัตราการติดเชื้อในชุมชนสูงมาก กว่าร้อยละ 20 ""โควิดกำลังขาขึ้น พื้นที่สีแดงกำลังขยาย ภาระการควบคุมโรคได้กลายเป็นของวิชาชีพสุขภาพในกระทรวงสาธารณสุขโดยสมบูรณ์แล้วอีกครั้ง ตอนนี้สิ่งที่เริ่มชัดเจนคือ หลายฝ่ายเริ่มเข้าเกียร์ว่าง มหาดไทยปกครองท้องถิ่นเริ่มถอยและเหนื่อยล้า ฝ่ายการเมืองก็เลิกให้ความสำคัญมาเข้าสู่โหมดเตรียมการเลือกตั้ง สาธารณสุขก็ล้าแต่ถอยไม่ได้ หยุดไม่ได้ ประชาชนก็ผ่อนคลายจนเกิดคลัสเตอร์ใหม่ใหญ่ เล็ก เป็นดอกเห็ด กราฟกำลังขาขึ้น การระบาดกำลังจะลามขยายตัว สัปดาห์หน้ารอดูกันว่า ประโยคนี้จะจริงไหม"" ชมรมแพทย์ชนบท โพสต์ ข่าวการเมืองคุณภาพชีวิตพรรคเพื่อไทยCOVID-19ชมรมแพทย์ชนบทติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/2WeKmu9gzW8/95419,12_10_2021
'วิโรจน์ ก้าวไกล' ชี้ 14 ต.ค. นี้ ครบ 120 วัน ตามคำสัญญาเปิดประเทศของประยุทธ์,"Submitted on Tue, 2021-10-12 01:09วิโรจน์ ก้าวไกล ชี้ 14 ต.ค. นี้ ครบ 120 วัน ตามคำสัญญาเปิดประเทศของ พล.อ.ประยุทธ์ เปิดอย่างไร ถึงจะเป็นความหวังของประชาชน เสนอ 6 เเนวทางฉบับก้าวไกล เตรียมพร้อมรับมือ ย้ำวัคซีน ยาต้องพร้อม ทุกสถานการณ์ 11 ต.ค. 2564 ทีมสื่อพรรคก้าวไกล รายงานว่า วิโรจน์ ลักขณาอดิศร ส.ส.แบบบัญชีรายชื่อ ในฐานะโฆษกพรรคก้าวไกล กล่าวถึงกรณีที่รัฐบาลเตรียมพร้อมที่จะเปิดประเทศรับนักท่องเที่ยวต่างชาติในช่วงเดือนพฤศจิกายนที่จะถึงนี้ วิโรจน์ กล่าวว่า หากนับจากวันที่ 16 มิ.ย. 64 ที่ พล.อ.ประยุทธ์ จันทร์โอชา ได้ให้คำมั่นกับประชาชนเอาไว้ว่าจะเปิดประเทศใน 120 วัน ซึ่งจะครบกำหนด 120 วัน ในวันที่ 14 ต.ค. 64 ที่จะถึงนี้ ตนและ ฐณฐ จินดานนท์ ในฐานะกรรมาธิการในคณะกรรมาธิการวิสามัญติดตามตรวจสอบเงินกู้ 5 แสนล้าน ในสัดส่วนพรรคก้าวไกล ได้ให้ความเห็นต่อกรณีนี้ว่า สำหรับการเปิดประเทศ เพื่อให้การค้าการขาย การหารายได้ และการทำมาหากินของประชาชน สามารถดำเนินไปได้ตามปกติ เพื่อให้เศรษฐกิจหมุนเวียน เป็นสิ่งที่รัฐบาลต้องเร่งดำเนินการอยู่แล้ว แต่อย่างไรก็ตาม การที่รัฐบาลจะเปิดประเทศได้ หรือทำ Travel Bubble กับประเทศต่างๆ เพื่อเปิดให้การท่องเที่ยวเป็นเครื่องยนต์ในการขับเคลื่อนเศรษฐกิจ รัฐบาลจำเป็นต้องเตรียมความพร้อมในด้านต่างๆ และมีดัชนีในการพิจารณา และตรวจติดตามสถานการณ์การแพร่ระบาด ที่ชัดเจน โปร่งใส โดยที่ประชาชนสามารถร่วมติดตามสถานการณ์ไปด้วยได้ หากรัฐบาลมีแต่แผนการเปิดประเทศ เพียงแค่แบ่งเป็นกลุ่มจังหวัด และมีประมาณการคร่าวๆ ประชาชน ตลอดจนผู้ประกอบการต่างๆ จะไม่สามารถวางแผน และเตรียมการล่วงหน้าอย่างเหมาะสมได้เลย และไม่มีความมั่นใจว่า แผนการเปิดประเทศดังกล่าว จะเปิดได้จริงหรือไม่ เปิดแล้วจะปิดอีกเมื่อไหร่ สถานการณ์การแพร่ระบาดของโรคโควิด-19 ที่ปัจจุบันมีจำนวนผู้ติดเชื้อเพิ่มขึ้นวันละประมาณ 10,000 รายเศษ และมีผู้เสียชีวิตประมาณวันละ 60-80 ราย ที่สำคัญหากพิจารณาจากผลตรวจจากชุดตรวจ ATK ก็ยังมีแนวโน้มเพิ่มขึ้นอยู่ และการระบาดที่เกิดขึ้นในปัจจุบัน เป็นการระบาดที่แพร่กระจายไปยังส่วนภูมิภาค หลายจังหวัดยังมีแนวโน้มการติดเชื้อเพิ่มมากขึ้น วิโรจน์ กล่าวต่อไปว่า การที่จะเปิดประเทศ เพื่อฟื้นฟูเศรษฐกิจอย่างเป็นรูปธรรมได้ รัฐบาลจำเป็นต้องทำให้การระบาดของโรคโควิด-19 เป็น “การเจ็บป่วยในภาวะปกติวิสัย (Normality)” ที่ระบบสาธารณสุขปกติ สามารถควบคุมการระบาด และดูแลรักษาผู้ป่วยได้ โดยต้องมั่นใจว่า ไม่เกินขีดความสามารถของระบบสาธารณสุข หรือมีแผนสำรองในการเพิ่มขีดความสามารถของระบบสาธารณสุขได้โดยทันที อย่างไม่ตระหนกตกตื่น ในกรณีจำเป็น “ถ้า Normality ไม่เกิดขึ้น การเปิดประเทศ และการฟื้นฟูเศรษฐกิจ ก็จะเป็นเครื่องยนต์ที่กระตุก ติดๆ ดับๆ อยู่ตลอดเวลา ไม่สามารถเรียกความเชื่อมั่นจากทั้งนักท่องเที่ยว ผู้ประกอบการ และประชาชนได้” วิโรจน์ กล่าวเพิ่มเติมว่า การเปิดประเทศไม่ใช่เรื่องเล่นๆ ที่ พล.อ.ประยุทธ์ คิดจะเปิดก็เปิด คิดจะปิดก็ปิด พอไม่กล้าปิด ก็ฝืนเปิด แล้วก็มาปิดแบบกะทันหัน จนสร้างความสูญเสียให้กับประชาชน พรรคก้าวไกล จึงเสนอแนวทางในการเตรียมความพร้อมในการเปิดประเทศ ให้ พล.อ.ประยุทธ์ นำไปดำเนินการ 6 ข้อ ดังต่อไปนี้ 1. ปัจจุบันมีอัตราการฉีดวัคซีนครบ 2 เข็ม (ข้อมูล ณ 10 ต.ค. 64) อยู่ที่ 32.5% (23.4 ล้านราย) เท่านั้น สำหรับอัตราการฉีดวัคซีน 1 เข็ม อยู่ที่ 48.7% (35.1 ล้านราย) โดยมีเพียง 14 จังหวัดเท่านั้น ที่ประชาชนที่ได้รับวัคซีนอย่างน้อย 1 เข็ม มีความครอบคลุมตั้งแต่ 50% ขึ้นไป และหากพิจารณาในกลุ่มผู้สูงอายุ ที่มีความเสี่ยงต่อการเสียชีวิตสูง พบว่ามีเพียง 7 จังหวัดเท่านั้น ที่มีความครอบคลุมไม่ต่ำกว่า 70% ซึ่งรัฐบาลควรกำหนดให้ชัดเจนว่า ต้องมีความครอบคลุมในการฉีดวัคซีนเท่าใด จึงจะเข้าเกณฑ์ในการเปิดการท่องเที่ยว การกำหนดหลักเกณฑ์ในเรื่องความครอบคลุมในการฉีดวัคซีน ให้มีความชัดเจน นอกจากจะทำให้ประชาชน และผู้ประกอบการวางแผน และเตรียมการล่วงหน้าได้แล้ว ยังเป็นการรณรงค์ในการฉีดวัคซีน ของแต่ละจังหวัดอีกด้วย 2. การฉีดวัคซีนเพื่อเปิดการท่องเที่ยว รัฐบาลจำเป็นต้องมียุทธศาสตร์ ในการเร่งฉีดวัคซีนให้กับพ่อค้าแม่ขาย และประชาชนที่อาศัยในย่านเศรษฐกิจ ควบคู่กันไป หากย่านเศรษฐกิจมีอัตราการฉีดวัคซีนที่ครอบคลุมเพียงพอ ก็อาจมีป้ายสัญลักษณ์แสดง เพื่อสร้างความมั่นใจให้กับนักท่องเที่ยว ก็จะทำให้การเปิดการท่องเที่ยว ดำเนินไปได้อย่างมั่นใจ และได้รับความร่วมมือจากประชาชน 3. มีมาตรการในการฉีดวัคซีน และดูแลรักษาผู้ป่วยที่เป็นแรงงานต่างชาติ ทั้งถูกกฎหมาย และผิดกฎหมาย ให้ชัดเจน ต้องยอมรับว่า ธุรกิจบริการที่เกี่ยวข้องกับการท่องเที่ยว มีการแจ้งแรงงานต่างชาติเป็นจำนวนมาก หากไม่มีระบบในการป้องกันโรค และการควบคุมดูแลรักษาที่ชัดเจน ก็เสี่ยงอย่างมากที่กลุ่มแรงงานต่างชาติ จะเป็นคลัสเตอร์ในการแพร่ระบาดของโรคโควิด-19 อย่างไม่จบไม่สิ้น 4. มีระบบการสุ่มตรวจเชิงรุกในพื้นที่เสี่ยง ที่มีชุมชนหนาแน่นในจังหวัดต่างๆ ด้วยชุดตรวจ ATK ที่ชัดเจน เป็นระยะๆ มีระบบที่ทำให้ประชาชนเข้าถึงชุดตรวจ ATK ได้อย่างสะดวก ไม่ว่าจะเป็นการขอรับฟรีที่โรงพยาบาล โรงพยาบาลส่งเสริมสุขภาพตำบล และศูนย์บริการสาธารณสุข ตลอดจนสามารถซื้อได้ตามร้านค้าทั่วไป ในราคาถูก เพื่อให้การตรวจคัดกรองด้วยชุดตรวจ ATK เป็นกิจวัตรปกติ ของการใช้ชีวิตของประชาชน 5. สำรองสต๊อกยา และเวชภัณฑ์ต่างๆ ให้มีความเพียงพอ อาทิ ยาต้านไวรัส Favipiravir, Remdesivir ซึ่งปัจจุบันเข้าใจว่า Remdesivir ยังมีสต๊อกไม่เพียงพอ ยารักษาปอดอักเสบต่างๆ เช่น Methylprednisolone, Dexamethasone, Tocilizumab, Baricitinib, JAK Inhibitor ฯลฯ ยาที่จำเป็นในงานวิสัญญี เช่น Propofol, Midazolam, Cisatracurium ฯลฯ ยารักษาใหม่ๆ เช่น Molnupiravir, Monoclonal Antibody ควรต้องมีการสำรองไว้อย่างเพียงพอ เพื่อให้แพทย์ได้พิจารณาเบิกใช้ตามข้อบ่งชี้ อย่างเพียงพอ เข้าใจว่าในปัจจุบัน Monoclonal Antibody ที่ได้รับบริจาคมาจากประเทศเยอรมนี ยังไม่มีระบบการเบิกจ่ายที่โปร่งใส ชัดเจน เครื่องช่วยหายใจ เครื่องออกซิเจนไฮโฟล์ว ชุด PAPR ฯลฯ 6. รัฐบาลต้องเร่งถอดบทเรียน และเตรียมระบบในการรักษาพยาบาลผู้ป่วยให้พร้อมกว่าที่เป็นอยู่ เช่น ระบบการกักตัวรักษาตัวเองที่บ้านา (Home Isolation) ที่วันนี้ในหลายจังหวัดยังขาดความพร้อม ไม่สามารถดำเนินการได้อย่างทันท่วงที นอกจานี้รัฐบาลจะต้องวางระบบในการรับตัวผู้ป่วยสีเหลือง/แดง มารักษาตัวที่โรงพยาบาล การส่งต่อผู้ป่วยไปยังโรงพยาบาลที่มีศักยภาพที่สูงขึ้น ตลอดจนการมีแผนสำรองสำรองฉุกเฉิน ที่สามารถเพิ่มจำนวนเตียงในโรงพยาบาล สามรรถจัดเตรียมสถานดูแลผู้ป่วยเพื่อกักกันโรค (Community Isolation Center) โรงแรมบาล (Hospitel) โรงพยาบาลสนาม (Field Hospital) ได้โดยทันที หากการระบาดรุนแรงขึ้น เพื่อให้ประชาชนมีความมั่นใจว่ารัฐบาลจะสามารถรับมือกับการระบาดระลอกถัดไป ได้อย่างมีประสิทธิภาพ ทั้ง 6 ข้อข้างต้นนี้ รัฐบาลจำเป็นต้องดำเนินการอย่างเป็นรูปธรรม และมีการสื่อสารให้กับประชาชนทราบอย่างโปร่งใส เพราะการเปิดการท่องเที่ยว เปิดเศรษฐกิจ จำเป็นต้องทำให้ประชาชนมีความมั่นใจ และมีส่วนร่วมในการขับเคลื่อนเศรษฐกิจ ร่วมกันกับรัฐบาล ทั้งนี้ วิโรจน์ กล่าวทิ้งท้ายว่า หากรัฐบาลเปิดการท่องเที่ยว โดยที่ไม่ได้ทำการบ้านทั้ง 6 ข้อนี้ การเปิดการท่องเที่ยว และการเปิดเศรษฐกิจ ก็จะเป็นการฝืนเปิด แทนที่ประชาชนจะได้รับผลประโยชน์ กลับกลายเป็นการลวงให้ประชาชนเดินทางมาพบกับความสูญเสียครั้งใหญ่ เพราะประชาชนจำนวนไม่น้อย ต้องไปกู้หนี้ยืมสิน หรือนำเอาเงินก้อนสุดท้ายในชีวิต มาใช้ในการลงทุนฟื้นฟูกิจการของตนเอง ถ้าเปิดการท่องเที่ยว แล้วนักท่องเที่ยวไม่มา หรือเปิดได้สักพัก ก็ต้องปิดอีก เพราะรัฐบาลไม่สามารถควบคุมการแพร่ระบาดของโรคได้ ประชาชนก็มีแต่จะสิ้นเนื้อประดาตัว พร้อมกับหนี้สินล้นพ้นตัว โดยในการประชุมคณะกรรมาธิการวิสามัญติดตามตรวจสอบเงินกู้ 5 แสนล้าน ครั้งต่อไป ในวันที่ 18 ต.ค. 64 จะมีการเชิญผู้แทนจากกระทรวงสาธารณสุขมาให้ข้อมูลกับคณะกรรมาธิการฯ ซึ่งตน และฐณฐ จะสอบถามในประเด็นทั้ง 6 ข้อดังกล่าวนี้ ต่อไป ข่าวการเมืองคุณภาพชีวิตวิโรจน์ ลักขณาอดิศรเปิดประเทศCOVID-19ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/9AWkPCZhwKs/95418,12_10_2021
พศ. แถลงหลังประชุมมหาเถรสมาคม ปมปลด 3 เจ้าคณะจังหวัด ระบุไม่สามารถเปิดเผยสาเหตุได้,"Submitted on Tue, 2021-10-12 00:07โฆษกสำนักงานพระพุทธศาสนาฯ แถลงหลังประชุมมหาเถรสมาคม กรณีปลด 3 เจ้าคณะจังหวัด กาฬสินธ์, ปทุมธานี และฉะเชิงเทรา พิจารณาตามแนวทางการปกครองของคณะสงฆ์ ไม่สามารถเปิดเผยสาเหตุได้ 11 ต.ค.2564 จากกรณีเมื่อวันที่ 1 ต.ค.ที่ผ่านมา ข่าวสดออนไลน์ และเฟซบุ๊ก ข่าวสารงานพระพุทธศาสนา รายงานตรงกันว่า ในการประชุมมหาเถรสมาคม ผ่านระบบออนไลน์ สมเด็จพระมหาวีรวงศ์ (สุชิน อัคคชิโน) กรรมการมหาเถรสมาคม เลขานุการสมเด็จพระสังฆราช ได้แจ้งที่ประชุมมหาเถรฯ เพื่อโปรดทราบว่า สำนักพระราชวัง ได้มีหนังสือ ลงวันที่ 15 ก.ย.2564 กราบทูล สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก ความว่า ตามที่สมเด็จพระสังฆราช ขอพระราชทานถวายพระพร กราบบังคมทูลพระกรุณาทรงทราบฝ่าละอองธุลีพระบาท ขอพระราชทานพระราชดำริในการแต่งตั้งพระสังฆาธิการ จำนวน 30 รูป ให้ดำรงตำแหน่งเจ้าคณะจังหวัดนั้น พระบาทสมเด็จพระเจ้าอยู่หัว ทรงมีพระราชดำริ ดังนี้ 1) แต่งตั้งพระสังฆาธิการ จำนวน 30 รูป ให้ดำรงตำแหน่งเจ้าคณะจังหวัด 2) ถอดถอนพระสังมาธิการ จำนวน 3 รูป ออกจากตำแหน่งเจ้าคณะจังหวัด และแต่งตั้งพระสังฆาธิการ จำนวน 3 รูป ให้ดำรงตำแหน่งเจ้าคณะจังหวัด นั้น นำมาสู่การเคลื่อนไหวเรียกร้องความเป็นธรรมให้กับเจ้าคณะจังหวัดทั้ง 3 รูป ประกอบด้วย จังหวัดฉะเชิงเทรา เจ้าคณะจังหวัดปทุมธานีและเจ้าคณะจังหวัดกาฬสินธุ์ นั้น ล่าสุดวันนี้ (11 ต.ค.64) คมชัดลึกออนไลน์ และเพจ สรยุทธ สุทัศนะจินดา กรรมกรข่าว รายงานว่า สิทธา มูลหงษ์ ผู้ตรวจราชการ และ โฆษกสำนักงานพระพุทธศาสนาแห่งชาติ (พศ.) เปิดเผยหลังการประชุมมหาเถรสมาคม (มส.) ถึงประเด็นคำสั่งปลด 3 เจ้าคณะจังหวัด ว่า เป็นการพิจารณาแต่งตั้งตามระเบียบกฎหมายที่เกี่ยวข้องในส่วนของ พ.ร.บ.สงฆ์ พ.ศ. 2505 ฉบับแก้ไขเพิ่มเติม พ.ศ. 2535 และ ฉบับที่ 4 พ.ศ.2561 ตามพระราชอำนาจทั้งนี้เจ้าคณะหน / ภาค และจังหวัด เป็นส่วนเจ้าคณะปกครองรับทราบเรื่องก่อนจะมีการดำเนินการ ซึ่งทาง พศ.ไม่สามารถเปิดเผยสาเหตุได้ เป็นอำนาจของเจ้าคณะปกครองสงฆ์ ที่จะดำเนินการแต่งตั้งหรือถอดถอน ตามแนวทางการปกครองของคณะสงฆ์ ต่อกรณีที่มีประชาชนยื่นขอให้ทบทวนพิจารณาคำสั่งการปลดเจ้าคณะทั้ง 3 รูปอีกครั้งนั้น สิทธา กล่าวว่าการเคลื่อนไหวการชุมนุมที่ชาวบ้านจะทำเป็นสิทธิที่พึงทำได้แล้วเพื่อให้ได้คำตอบในส่วนของสำนักพุทธศาสนามีหน้าที่ ชี้แจงรายละเอียดเพียงเท่านี้ อย่างไรก็ตามในการประชุมวันนี้ ไม่มีการนำประเด็นการ ปลด 3 เจ้าคณะจังหวัดเข้าหารือ ทั้งนี้ การปลด 3 เจ้าคณะจังหวัด ตามมติ ที่ประชุม มส. มีมติเมื่อวันที่ 30 ก.ย. 64 ให้ถอดถอนตำแหน่งพระสังฆาธิการ 3 รูป ได้แก่ พระเทพสารเมธี เจ้าอาวาสวัดประชานิยม เจ้าคณะจังหวัดกาฬสินธุ์ , พระธรรมรัตนาภรณ์ เจ้าอาวาสวัดเขียนเขต เจ้าคณะจังหวัดปทุมธานี และพระราชปริยัติสุนทร ผู้ช่วยเจ้าอาวาสวัดโสธรวรารามวรวิหาร เจ้าคณะจังหวัดฉะเชิงเทรา ส่วนกรณี อดีตเจ้าคณะจังหวัดนครศรีธรรมราช อดีตเจ้าคณะจังหวัดเชียงรายมหาเถรสมาคม ได้แต่งตั้งเป็นที่ปรึกษาเรียบร้อยแล้ว จึงแต่งตั้งทดแทนตำแหน่งที่ว่าง คือ เจ้าคณะจังหวัดนครศรีธรรมราช และเจ้าคณะจังหวัดเชียงราย สิทธา ยังกล่าวถึงกรณีของพระมหาสมปอง ที่มีพูดในการไลฟ์ว่าจะถูกจับสึกนั้นว่า โดยส่วนตัวรู้สึกเห็นใจในความคับค้องใจ เชื่อว่าทุกฝ่ายยืนบนเหตุผล และเป็นการคิดต่างกัน ทางสำนักงานพระพุทธศาสนาฯขอเวลาแก้ปัญหาเยียวยาสิ่งที่เกิดขึ้น หลังจากนี้ จะเป็นส่วนของการพูดคุยกับพระปกครองของพระมหาสมปองต่อไป พร้อมยืนยันว่าไม่มีแรงกดดันจากมหาเถรสมาคม ข่าวการเมืองวัฒนธรรมสำนักงานพระพุทธศาสนาแห่งชาติปลดเจ้าคณะจังหวัดเจ้าคณะจังหวัดปทุมธานีเจ้าคณะจังหวัดกาฬสินธุ์เจ้าคณะจังหวัดฉะเชิงเทราพระมหาสมปองติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/OFY4jGt8hf4/95417,12_10_2021
'เพื่อไทย' สวน 'ประยุทธ์' แผนเปิดประเทศเลื่อนลอย-ไร้มาตรการรองรับ ชี้ผู้ประกอบการไม่เชื่อมั่น,"Submitted on Tue, 2021-10-12 10:45ทีมข่าวพรรคเพื่อไทย รายงาน คณะทำงานต่างประเทศพรรคเพื่อไทย สวนแผนเปิดประเทศ 1 พ.ย. ของ พล.อ.ประยุทธ์ จันทร์โอชา ชี้คนไทยอยู่ในภาวะจำยอม เหตุเลื่อนลอยไร้แผนจัดการ แนะเร่งสร้างภูมิคุ้มกันหมู่ให้ถึง 70% 12 ต.ค. 2564 จักรพล ตั้งสุทธิธรรม ส.ส.เชียงใหม่ รองเลขาธิการพรรคเพื่อไทย พร้อมด้วยเผ่าภูมิ โรจนสกุล รองเลขาธิการพรรค และขัตติยา สวัสดิผล สมาชิกพรรค ในฐานะคณะทำงานด้านต่างประเทศพรรคเพื่อไทย ร่วมแถลงกรณี พล.อ.ประยุทธ์ จันทร์โอชา ประกาศว่า 1 พ.ย. 2564 พร้อมเปิดเปิดประเทศ และการทำงาน 120 วันที่ผ่านมา ประเทศไทยประสบความสำเร็จมากที่สุดในโลกในการปกป้องรักษาชีวิตของประชาชน เผ่าภูมิ กล่าวว่า พรรคเพื่อไทยไม่ปฏิเสธการเปิดประเทศ และไม่ปฏิเสธการตั้งเป้าหมายสู่การเปิดประเทศ แต่ปฏิเสธการตั้งเป้าหมายแบบเลื่อนลอย ไร้การดำเนินการรองรับ ฉะนั้น สาระสำคัญคือการเตรียมพร้อมสำหรับการเปิดประเทศ คำถามจึงไม่ใช่ “เปิดหรือไม่” แต่กลับเป็น “เปิดอย่างไร” และ “เตรียมพร้อมอย่างไร” มองดูที่ความพร้อม สิ่งที่เจอกลับคือความไม่พร้อม เช่น ภูมิคุ้มกันหมู่ที่ห่างไกลความจริง จังหวัดที่ตั้งเป้าเปิดรับนักท่องเที่ยว ยังเป็นจุดศูนย์กลางของการติดเชื้อ ระบบสาธารณสุขยังคาบเส้นศักยภาพของระบบพอดี “ต่างชาติไม่มีความเชื่อมั่น สหรัฐอเมริกาจัดไทยเป็นประเทศสีแดง อยู่ระดับความเสี่ยงสูงสุด แนะนำ ‘ให้หลีกเลี่ยงการเดินทาง’ อียู (สหภาพยุโรป) ปลดไทยออกจากประเทศปลอดภัย เมื่อตลาดจีน ญี่ปุ่น ยังปิด ตลาดยุโรป สหรัฐอเมริกา ให้เลี่ยงเดินทางมา มองไม่เห็นเลยว่านักท่องเที่ยวจะมาจากไหน ทั้งหมดเพราะรัฐบาลบริหารล้มเหลว ทำให้วันนี้ประเทศต้องเปิดท่ามกลางความเสี่ยงสูง เปิดก็เสี่ยงตาย ไม่เปิดก็อดตาย” เผ่าภูมิ กล่าว เผ่าภูมิ โรจนสกุล จักรพล กล่าวว่า หลายประเทศประสบความสำเร็จในการใช้ชีวิตอยู่ร่วมกับโควิด-19 อย่างเดนมาร์ก สิงคโปร์ ชิลี แต่ข้อแตกต่างของมาตรการรองรับประเทศเหล่านี้กับไทย คือ ประเทศเหล่านั้นเปิดประเทศหลังจากที่มีประชาชนได้รับวัคซีนถึง 70% แล้วทั้งสิ้น ไทยนำร่องเปิดภูเก็ตแซนด์บ็อกซ์ เมื่อ 1 ก.ค. 2564 ขณะที่ประชาชนได้รับวัคซีนครบโดสเพียง 56% และหลายจังหวัดที่จะเปิด 1 พ.ย. นี้ ยังไม่มีจังหวัดใดมีที่ประชาชนได้รับวัคซีนครบโดสถึง 70% เลย แสดงถึงการบริหารจัดการฉีดวัคซีนที่ไร้ประสิทธิภาพของรัฐบาล จักรพล ตั้งสุทธิธรรม จักรพล กล่าวต่ออีกว่า รัฐบาลไทยโดดเดี่ยวตัวเองบนเวทีโลก ไม่เข้าร่วมโคแวกซ์ (COVAX) ก็เพราะความ ‘ประมาทเลินเล่อ’ คิดว่าจะสามารถจัดการการระบาดโควิด-19 ได้ สุดท้ายทำประเทศไทยเสียโอกาส ประเทศไทยและชีวิตคนไทยถูกใช้เป็นหลักประกัน กลายเป็นการรับความเสี่ยงโดยไม่เผื่อใจว่าจะมีความผิดพลาด จะจัดหาวัคซีนได้ทันเวลา สุดท้ายจะกลับลำ แต่ก็ทำประเทศสูญเสียทางเศรษฐกิจมหาศาล “จากการพูดคุยกับผู้ประกอบการท่องเที่ยว ต่างกังวลการเปิดประเทศที่จะเกิดขึ้น เพราะรัฐบาลไม่มีมาตรการคู่ขนานที่ชัดเจน อาจนำไปสู่การเกิดการระบาดระลอกใหม่ และครั้งนี้อาจเป็นลมหายใจเฮือกสุดท้ายของธุรกิจการท่องเที่ยวของไทย ส่วนด้านการให้ความช่วยเหลือภาคธุรกิจผ่านมาตรการ ‘ซอฟต์โลนทิพย์’ มีการตั้งเงื่อนไขและสร้างกำแพงไว้สูงมาก คือ มีอยู่ แต่ได้มาไม่ง่าย ทำให้ผู้ประกอบการบางส่วนถอดใจและหมดหวัง” จักรพล กล่าว ขัตติยา กล่าวปิดท้ายว่า ขอตั้งคำถามรัฐบาลว่า มีความพร้อมแค่ไหนที่จะรับมือกับเชื้อโควิด-19 หากมีการระบาดเกิดขึ้นอีกครั้ง ทั้งนี้การแจกชุด ATK คุณภาพฟรีแก่ประชาชนทุกคน ควรทำอย่างจริงจังและต่อเนื่อง “ถ้าวัคซีนไม่เข้าแขน ก็ขอ ATK แยงจมูกก็ยังดี” ส่วนจุดตรวจเชื้อแบบ RT-PCR ก็ต้องทั่วถึง ความพร้อมของโรงพยาบาล แพทย์ พยาบาล ยาฟาวิพิราเวียร์ ยาโมลนูพิลาเวีย จำนวนเตียง ถังออกซิเจน เครื่องเอ็กซ์เรย์ปอด การติดต่อ Hospitel ไว้ล่วงหน้าในจำนวนที่เพียงพอ โดยเฉพาะอย่างยิ่งในจังหวัดที่จะเปิดนำร่องเพียงพอแล้วหรือยัง ขัตติยา สวัสดิผล ยกตัวอย่างประเทศสิงคโปร์ ใช้ยุทธศาสตร์ยกระดับการตรวจหาเชื้อด้วยการแจกชุดตรวจทางไปรษณีย์ถึงบ้านให้ประชาชนฟรี ​​ สหราชอาณาจักรประกาศให้ประชาชนรับชุดตรวจได้ฟรีสัปดาห์ละ 2 ครั้งอย่างต่อเนื่อง นอกจากนี้ ‘โมเดลอู่ฮั่น’ เป็นกรณีศึกษาที่ดี คือมีการตรวจแบบจริงจังเชิงรุก ไม่ใช่ตรวจเชิงรับ ตรวจทั่วถึงทุกคน และใช้เทคโนโลยีมาช่วยควบคุมมาตรการล็อกดาวน์ให้เกิดประสิทธิภาพสูงสุดด้วย ข่าวการเมืองเศรษฐกิจข่าวการเมืองเศรษฐกิจพรรคเพื่อไทยประยุทธ์ จันทร์โอชาเผ่าภูมิ โรจนสกุลจักรพล ตั้งสุทธิธรรมขัตติยา สวัสดิผลเปิดประเทศใน 120 วันเปิดประเทศโควิด-19COVID-19ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/9rsCIoBE2LM/95420,12_10_2021
ผู้ว่าฯ ททท. เผย ได้ลงโทษอดีต ผอ. และรอง ผอ. ปมนำเอกสารไปเบิกเงินเท็จแล้ว,"Submitted on Tue, 2021-10-12 11:31ข่าวช่องวันรายงานว่า ททท. มีการลงโทษอดีต ผอ. และรอง ผอ. การท่องเที่ยวแห่งประเทศไทย (ททท.) ณ นครนิวยอร์ก กรณีการนำเอกสารคนไทยในสหรัฐฯ ไปเบิกจ่ายเท็จแล้ว มีการแจ้งผู้ร้องเรียนผ่านทางแอปฯ ไลน์ ว่ามีการไล่ออก และมีรายงานว่าเจ้าหน้าที่ทั้งสองมีการยื่นอุทธรณ์ อาคารสำนักงาน ททท. ที่ถนนเพชรบุรีตัดใหม่ 12 ต.ค. 2564 สืบเนื่องจากกรณีสุธีรา นาควัชระ และพิศรา ล้ำภักดี ชาวไทยที่อาศัยในสหรัฐอเมริกา ได้แจ้งความกับตำรวจท้องถิ่นและสำนักงานสอบสวนกลาง (FBI) เพื่อดำเนินคดีกับพิชนญ์อร (ชื่อเดิม จริญญา) เกียรติลัภนชัย อดีตผู้อำนวยการ (ผอ.) การท่องเที่ยวแห่งประเทศไทย (ททท.) ณ นครนิวยอร์ก และมณฑิรา ประคองพันธ์ อดีตรอง ผอ. ททท. ณ นครนิวยอร์ก จากกรณีการถูกนำเอกสารส่วนตัวไปเบิกจ่ายเท็จ เหตุเกิดเมื่อปี 2562 นั้น คนไทยในสหรัฐฯ แจ้ง ตร. - เอฟบีไอ ปมถูก ททท. นิวยอร์กนำเอกสารไปเบิกเงินเท็จ เมื่อวันที่ 8 ต.ค. 2564 ยุทธศักดิ์ สุภสร ผู้ว่าการการท่องเที่ยวแห่งประเทศไทย ให้ข้อมูลกับรายการข่าวเที่ยงช่องวัน ว่ามีการตรวจสอบข้อเท็จจริงแล้วพบว่า เจ้าหน้าที่ ททท. ประจำนครนิวยอร์กทั้งสองคนมีความผิดจริง จึงสั่งลงโทษตามฐานความผิด นอกจากนั้นยังมีรายงานด้วยว่าเจ้าหน้าที่ทั้งสองยังอยู่ระหว่างการยื่นอุทธรณ์ ในรายงานข่าวดังกล่าวยังมีการเผยแพร่หน้าจอการพูดคุยกับผู้ร้องเรียนผ่านแอปพลิเคชันไลน์ (LINE) ว่าได้มีการไล่เจ้าหน้าที่ทั้งสองออกจากตำแหน่งแล้ว มีผลเมื่อวันที่ 7 ก.ย. 2564 อนึ่ง เมื่อ 2 ก.ย. 2564 ประชาไทติดต่อเพื่อขอคำชี้แจงจากผู้ว่าการ ททท. แต่หลังจากส่งหนังสือ และมีการติดตามทวงถามอีกสองครั้งผ่านทางอีเมล์ก็ยังไม่ได้รับการตอบรับใดๆ เมื่อติดต่อไปทางโทรศัพท์ ระบบอัตโนมัติระบุว่า ททท. ได้ให้เจ้าหน้าที่ทำงานที่บ้าน โดยให้ติดต่อกับ ททท. ทางอีเมล์แทน ในช่วงปีที่ผ่านมา นอกจากการแจ้งความร้องทุกข์กับทางตำรวจท้องถิ่นเเละสำนักงานสอบสวนกลาง (FBI) ที่สหรัฐฯ แล้ว สุธีรายังได้ร้องเรียนเรื่องกรณีการทุจริตไปยัง ททท. และสำนักงานคณะกรรมการป้องกันและปราบปรามการทุจริตแห่งชาติ (ป.ป.ช.) ไปแล้ว แต่ก็ไม่ได้รับการเเจ้งผลการสอบสวนอย่างเป็นทางการ ข่าวสังคมต่างประเทศททท.การท่องเที่ยวแห่งประเทศไทย (ททท.)การทุจริตคอร์รัปชันนิวยอร์กติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/9GDkK3Cr648/95421,12_10_2021
กลุ่มขวาจัดอิตาลีประท้วง 'กรีนพาส' ฉีดวัคซีน บุกทำลายสำนักงานสหภาพแรงงาน,"Submitted on Tue, 2021-10-12 11:45กลุ่ม ส.ส. และนักการเมืองอิตาลีฝ่ายเอียงซ้ายเรียกร้องให้มีมาตรการจัดการกับกลุ่มสนับสนุนฟาสซิสต์เมื่อวันที่ 10 ต.ค. ที่ผ่านมา หนึ่งวันหลังจากที่กลุ่มสนับสนุนฟาสซิสต์ชุมนุมประท้วงต่อต้านการฉีดวัคซีนบุกรื้อทำลายสำนักงานสหภาพแรงงานที่สนับสนุนวัคซีน ซึ่งการก่อเหตุในครั้งนี้มีผู้นำกลุ่มขวาจัดคอยหนุนหลังอยู่ แฟ้มภาพ Piazza Venezia ที่กรุงโรม อิตาลี ภาพถ่าย ค.ศ. 2011 (ที่มา: Wikipedia) 11 ต.ค. 2564 ช่วงสุดสัปดาห์ที่ผ่านมามีเหตุการณ์ที่ผู้ประท้วงชาวอิตาลีประมาณ 10,000 ราย ประท้วงต่อต้านการที่รัฐบาลอิตาลีกำหนดให้ลูกจ้างต้องมี ""กรีนพาส"" ถึงจะเข้าทำงานได้ โดนที่กรีนพาสคือใบรับรองการฉีดวัคซีนป้องกัน COVID-19 มาแล้วอย่างน้อย 1 ครั้งและได้รับการทดสอบผลไวรัสเป็นลบในช่วง 2 วันก่อนหน้านี้ อย่างไรก็ตามการประท้วงดังกล่าวก็เกิดเป็นความรุนแรงและมีการยุยงปลุกปั่นจากพรรคการเมืองฟาสซิสต์ขวาจัด ฟอร์ซา นูโอวา ซึ่งทางตำรวจเปิดเผยเมื่อวันที่ 10 ต.ค. ที่ผ่านมาว่า กิวลิอาโน คาสเทลลิโน ผู้นำพรรคขวาจัดนี้ก็เป็นหนึ่งใน 12 คนที่ถูกจับกุมโดยทางการ โดยที่คนกลุ่มนี้ก่อเหตุจลาจลด้วยการใช้ไม้ แท่งเหล็ก และธงชาติอิตาลีที่ม้วนไว้กั้นประตูก่อนที่จะทุบทำลายกระจกเข้าไปในอาคารสำนักงานของสมาพันธ์แรงงานแห่งชาติ CGIL ซึ่งเป็นกลุ่มแนวร่วมสหภาพแรงงานในอิตาลีที่สนับสนุนการใช้กรีนพาสเพื่อให้ที่ทำงานมีความปลอดภัยมากขึ้น สิ่งที่สื่อให้เห็นว่าผู้ชุมนุมในครั้งนี้มีส่วนเกี่ยวข้องกับผู้นำฝ่ายขวาคือการที่พวกเขาตะโกนชื่อ ""กิวลิอาโน! กิวลิอาโน!"" ซึ่งเป็นคนที่ถูกทางการสั่งห้ามไม่ให้ชุมนุมในกรุงโรมเพราะเคยมีประวัติความรุนแรงในอดีต หลังจากกรณีการบุกรื้อทำลายสำนักงานสหภาพแรงงาน กลุ่มขวาจัดหลายร้อยรายก็ปะทะกับตำรวจในช่วงที่พวกเขาพยายามเดินทางไปที่จัตุรัสใกล้ๆ กับสำนักนายกรัฐมนตรีและใกล้กับรัฐสภาอิตาลี นอกจากนี้กลุ่มผู้ประท้วงฝ่ายขวาบางคนยังได้บุกเข้าไปในห้องฉุกเฉินของโรงพยาบาลอุมแบร์โต 1 โพลิคลินิกที่เป็นสถานที่นำตัวผู้ประท้วงที่ป่วยเข้าไปพัก ซึ่งต้องใช้เวลาหลายชั่วโมงที่จะนำตัวกลุ่มผู้ประท้วงต่อต้านวัคซีนเหล่านี้ออกไปได้ โดยมีผู้ประท้วงบางคนใช้ขวดน้ำขว้างปาใส่ตำรวจกับพยาบาลทำให้ตำรวจได้รับบาดเจ็บ 2 ราย และพยาบาลได้รับบาดเจ็บ 1 ราย เหตุการณ์นี้ทำให้กลุ่มเอียงซ้ายในอิตาลีเรียกร้องให้มีการทำให้การสนับสนุนเผด็จการฟาสซิสต์กลายเป็นเรื่องผิดกฎหมาย หนึ่งในนั้นคือ กิวเซปเป กอนเต อดีตนายกรัฐมนตรีของอิตาลีที่เป็นผู้นำกลุ่มขบวนการประชานิยมกลุ่มใหม่ ไฟว์สตาร์มูฟเมนต์ โดยที่กอนเตกล่าวถึงกลุ่มฟาสซิสต์ว่า ""พวกเราไม่สามารถยอมรับการแสดงออกเยี่ยงอันธพาล"" รัฐธรรมนูญอิตาลีสั่งห้ามไม่ให้มีการตั้งพรรคการเมืองฟาสซิสต์หลังจากที่ จอมเผด็จการฟาสซิสต์สมัยสงครามโลกครั้งที่ 2 เบนิโต มุสโสลินี เสียชีวิต กอนเตกล่าวถึงเรื่องนี้ที่หน้าสำนักงานสมาพันธ์แรงงาน GCIL ที่มีผู้ชุมนุมฝ่ายสนับสนุนมาคอยให้กำลังใจและแสดงการยืนหยัดเคียงข้าง มีการชุมนุมคล้ายๆ กันนี้ในเมืองอื่นๆ อย่าง ฟลอเรนซ์, โบโลญญา และมิลาน นอกจากนี้ ส.ส. จากพรรคเดโมเครติกของอิตาลี เอมมานูเอล ฟิอาโน ก็บอกว่าเขาจะยื่นญัตติให้รัฐบาลพิจารณาการสั่งห้ามขบวนการสายฟาสซิสต์อย่างกลุ่มฟอร์ซา นูโอวา และกลุ่มอื่นๆ ที่ใกล้เคียง เรียบเรียงจาก Calls rise in Italy to ban pro-fascism groups after rampage, ABC News, 11-10-2021 ข่าวคุณภาพชีวิตต่างประเทศอิตาลีจลาจลขวาจัดฟาสซิสต์Anti-Vaxxers กิวลิอาโน คาสเทลลิโนสมาพันธ์แรงงานแห่งชาติอิตาลีCGILฟอร์ซา นูโอวากรีนพาสCOVID-19วัคซีนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/-k8HFSf604E/95422,12_10_2021
จีนส่งทหารซ้อมรบในมณฑลฟูเจี้ยน สร้างแรงกดดันไต้หวันหลัง 'ไช่อิงเหวิน' ยืนกรานปกป้องอธิปไตย,"Submitted on Tue, 2021-10-12 12:48สื่อจีนเผยว่ากองทัพปลดปล่อยประชาชนจีนเข้าตรึงกำลังซ้อมรบในมณฑลฟูเจี้ยน ซึ่งอยู่ติดกับช่องแคบไต้หวัน ส่งสัญญาณเตือนรัฐบาลพรรคประชาธิปไตยก้าวหน้า (DPP) ของ 'ไช่อิงเหวิน' กรณีสุนทรพจน์ 110 ปีวันชาติไต้หวันเมื่อ 10 ต.ค. ที่ผ่านมา ซึ่งระบุว่า ""ไต้หวันและจีนจะไม่ขึ้นต่อกันและกัน"" 12 ต.ค. 2564 หนังสือพิมพ์ South China Morning Post รายงานว่ากองทัพปลดปล่อยประชาชน (People's Liberation Army) หรือกองทัพจีนสั่งทหารตรึงกำลังเพิ่มในมณฑลฟูเจี้ยนทางตะวันออกของจีนติดกับช่องแคบไต้หวัน พร้อมฝึกซ้อมจู่โจม เพื่อส่งสัญญาณเตือนไต้หวันกรณีแบ่งแยกประเทศ หลังจากที่ ไช่อิงเหวิน ประธานาธิบดีไต้หวัน กล่าวสุนทรพจน์เมื่อวันที่ 10 ต.ค. เนื่องในวันชาติไต้หวันว่าจะไม่ยอมให้มีการรวมชาติและจะปกป้องอธิปไตยของไต้หวันอย่างถึงที่สุด South China Morning Post รายงานเพิ่มเติมโดยอ้างอิงบทบรรณาธิการของ PLA Daily ซึ่งเป็นสื่อของกองทัพจีนระบุว่ากองทัพจีนมีความมั่นใจว่า “สามารถขัดขวางการแทรกแซงจากภายนอก รวมถึงสามารถยับยั้งความพยายามของไต้หวันในการแบ่งแยกประเทศและประกาศตนเป็นเอกราช” “หากกองกำลังแบ่งแยกประเทศเพื่อ ‘เอกราชของไต้หวัน’ กล้าประกาศตนแยกตัวออกจากจีนไม่ว่าจะด้วยรูปแบบใดหรือวิธีการใด กองทัพปลดแอกประชาชนจีนจะบดขยี้การกระทำเหล่านั้นให้แหลกสลายทุกวิถีทางด้วยความกล้าหาญ” PLA Daily รายงานเมื่อวานนี้ (11 ต.ค. 2564) ว่ากองกำลังทหารของจีนซึ่งเข้าประจำการที่ฐานทัพในมณฑลฟูเจี้ยนทำการฝึกซ้อมประกอบด้วยหน่วยทหารจู่โจมเคลื่อนที่ (Shock troops), หน่วยทหารช่างจู่โจม (Sapper) และหน่วยทหารเรือ โดยยุทธวิธีการซ้อมรบนั้นแบ่งเป็นหลายกองกำลัง เริ่มตั้งแต่ปฏิบัติการชายฝั่ง ไปจนถึงปฏิบัติโจมตีฆ่าศึกในหลายรูปแบบ อย่างไรก็ตาม PLA Daily ไม่ได้ให้ข้อมูลเชิงลึกเกี่ยวกับรายละเอียดการซ้อมรบ เมื่อวันที่ 10 ต.ค. ที่ผ่านมาซึ่งตรงกับวันครบรอบ 110 ปีการก่อตั้งสาธารณรัฐจีน (ชื่อทางการของไต้หวัน) ประธานาธิบดีไช่อิงเหวิน กล่าวสุนทรพจน์ในวันดังกล่าวโดยระบุว่า ไต้หวันต้อง “ต่อต้านการผนวกรวมหรือการรุกรานอำนาจอธิปไตยของชาติ” และเน้นย้ำว่า “อนาคตของสาธารณรัฐจีน (ไต้หวัน) จะต้องถูกตัดสินหรือกำหนดชะตาโดยประชาชนชาวไต้หวันเท่านั้น” โดยจุดยืน 4 ข้อที่ประธานาธิบดีไต้หวันกล่าวในสุนทรพจน์วันชาติ ได้แก่ จะยืนหยัดในเสรีภาพและประชาธิปไตยตามรัฐธรรมนูญ, สาธารณรัฐจีนกับสาธารณรัฐประชาชนจีนไม่ขึ้นต่อกันและกัน, ไต้หวันยืนกรานอำนาจอธิปไตย ไม่อาจละเมิดลิดรอนหรือยึดครอง และยืนหยัดปฏิบัติตามเจตจำนงของประชาชนชาวไต้หวัน เพื่ออนาคตของสาธารณรัฐจีน สถานการณ์ระหว่างจีนและไต้หวันกลับมาตึงเครียดอีกครั้งในช่วงสัปดาห์ที่ผ่านมา หลังจากที่กระทรวงการต่างประเทศไต้หวันออกมาประกาศว่าพบเครื่องบินรบของจีนอย่างน้อย 52 ลำบินผ่านน่านฟ้าของไต้หวันในช่วงกลางวันของวันที่ 4 ต.ค. ที่ผ่านมา ซึ่งก่อนหน้านี้ในวันที่ 1 ต.ค. 2564 ซึ่งตรงกับวันครบรอบ 72 ปีการก่อตั้งสาธารณรัฐประชาชนจีน พบเครื่องบินรบจีนบินผ่านน่านฟ้าไต้หวัน 38 ลำ และยังพบเครื่องบินรบเพิ่มเติมอีกอย่างน้อย 45 ลำในวันถัดมา แม้จะไม่สามารถระบุจำนวนที่ชัดเจนของเครื่องบินรบจีนที่บินผ่านน่านฟ้าไต้หวันในช่วงสัปดาห์ที่ผ่านมาได้ แต่สื่อต่างประเทศหลายนำสักรายงานตรงกันว่ารวมๆ แล้วอาจมีมากถึง 150 ลำ ต่อมาในวันที่ 6 ต.ค. 2564 รัฐมนตรีว่าการกระทรวงกลาโหมของไต้หวันประกาศว่าไต้หวันจำเป็นต้องเพิ่มขีดความสามารถทางการทหาร เพราะประเมินแล้วว่ากองทัพจีนอาจมีความสามารถ “บุกไต้หวันได้อย่างเต็มรูปแบบ” ภายในปี 2568 ทั้งนี้ เมื่อวันที่ 9 ต.ค. ที่ผ่านมา สีจิ้นผิง ประธานาธิบดีจีนกล่าวว่ารัฐบาลปักกิ่งหวังว่าไต้หวันจะกลับมารวมกับจีนได้อย่างสงบสุข พร้อมเตือนว่าใครก็ตามที่ต่อต้านการรวมชาตินั้นจะถูกตัดสินโดนประวัติศาสตร์ “การบรรลุวัตถุประสงค์การรวมชาติแห่งมาตุภูมิด้วยสันติวิธี คือ สิ่งที่สอดคล้องกับผลประโยชน์โดยรวมของชาติจีน ซึ่งหมายรวมถึงไต้หวันด้วย” สีจิ้นผิงกล่าวในการประชุมที่กรุงปักกิ่งในวาระครบรอบ 110 ปีการปฏิวัติซินไฮ่ หรือการปฏิวัติ ค.ศ.1911 เพื่อโค่นล้มราชวงศ์ชิง และเปลี่ยนแปลงการปกครองไปสู่ประบอบประธานาธิบดี อย่างไรก็ตาม ทางการไต้หวันโต้กลับคำพูดของสีจิ้นผิงว่าเป็นการบิดเบือนประวัติศาสตร์ และเรียกร้องให้รัฐบาลปักกิ่งยุติการคุกคามไต้หวัน เรียบเรียงจาก: Chinese President Xi Jinping says peaceful reunification with Taiwan is in country’s best interests PLA reinforces mainland drill with threat to ‘crush’ Taiwan separatists Taiwan reports record Chinese incursions into its air defence zone Why is China increasing its military pressure on Taiwan? ข่าวการเมืองต่างประเทศข่าวการเมืองต่างประเทศไต้หวันจีนสาธารณรัฐประชาชนจีนสาธารณรัฐจีนไช่อิงเหวินสีจิ้นผิงช่องแคบไต้หวันวันชาติจีนวันชาติไต้หวันนโยบายจีนเดียวปฏิวัติซินไฮ่กองทัพปลดแอกประชาชนจีนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/VYybF0pnLxk/95423,12_10_2021
คนทำงานหนังสือพิมพ์ท้องถิ่นสหรัฐฯ มองอนาคตในการทำงานมืดมนลง,"Submitted on Tue, 2021-10-12 13:17ผลสำรวจล่าสุดเมื่อปี 2563 พบคนทำงานหนังสือพิมพ์ท้องถิ่นในสหรัฐฯ ส่วนใหญ่ต่างมองอนาคตของอุตสาหกรรมนี้จะมืดมนลง ความหลากหลายในกองข่าวก็ยังมีไม่มาก นักข่าวรุ่นใหม่อยากทำงานในเมืองใหญ่มากกว่า แต่สิ่งดีเพียงอย่างเดียวของการเกิด COVID-19 อาจจะเป็นการที่คนกลับมาสนใจข่าวท้องถิ่นกันมากขึ้น ที่มาภาพ: Nieman Lab คนทำงานในหนังสือพิมพ์ท้องถิ่นขนาดเล็ก ที่มียอดจำหน่ายต่ำกว่า 50,000 ฉบับต่อวัน ซึ่งเป็นหนังสือพิมพ์ส่วนใหญ่ในสหรัฐอเมริกา ต่างมองอนาคตอย่างสิ้นหวัง จากงานวิจัยของ Tow Center for Digital Journalism มหาวิทยาลัยโคลัมเบีย ดาเมียน แรดคลิฟฟ์ และไรอัน วอลเลซ สองนักวิจัยของ Tow Center for Digital Journalism ได้ทำการสำรวจออนไลน์ระหว่างวันที่ 4 ส.ค.-8 ก.ย. 2563 จากทั้งบรรณาธิการ นักข่าว ผู้จัดพิมพ์ และคนทำงานบทบาทอื่น ๆ จำนวน 324 ราย ในหนังสือพิมพ์ที่มียอดจำหน่ายต่ำกว่า 50,000 ฉบับ โดยงานวิจัยนี้เป็นการติดตามผลจากการสำรวจ 4 ปีก่อนหน้านั้น เมื่อปี 2559 ""หนังสือพิมพ์ท้องถิ่นขนาดเล็ก"" คิดเป็นสัดส่วนมากกว่า ร้อยละ 97 ของบรรดาหนังสือพิมพ์ทั้งหมดในสหรัฐฯ จากการคาดการณ์ของดาเมียน แรดคลิฟฟ์ และคริสโตเฟอร์ อาลี ในการวิจัยครั้งก่อน ส่วนในแบบสำรวจครั้งนี้ ผู้ตอบแบบสอบถามมาจากหนังสือพิมพ์ท้องถิ่นใน 44 รัฐ ส่วนใหญ่จากโอเรกอน ร้อยละ 10, เคนตักกี้ ร้อยละ 9, แคลิฟอร์เนีย ร้อยละ 8, เวอร์จิเนีย ร้อยละ 6, และนิวยอร์ก ร้อยละ 6 ประมาณ 2 ใน 3 ของผู้ตอบแบบสอบถามระบุว่าพวกเขาเป็นนักข่าวหรือบรรณาธิการ ผู้ตอบแบบสอบถามส่วนใหญ่ ร้อยละ 82 เป็นคนผิวขาว แม้ว่าผู้วิจัยจะอธิบายว่าเป็น ""ความพยายามครั้งสำคัญ… ในการติดต่อองค์กรนักข่าวมืออาชีพที่ทำงานกับคนทำงานสื่อที่มีภูมิหลังต่างกัน"" ร้อยละ 36 ของผู้ตอบแบบสอบถามกล่าวว่าพวกเขาเคยทำงานในสื่อท้องถิ่นเป็นเวลา 20 ปีขึ้นไป 1 ใน 4 ของผู้ตอบแบบสอบถามทำงานในสื่อท้องถิ่นที่เป็นธุรกิจสืบทอดแบบครอบครัว ตามด้วยเครือใหญ่ ๆ เช่นเครือ Gannett และ Hearst ร้อยละ 18% แนวโน้มที่มืดมน ร้อยละ 61 ของผู้ตอบแบบสอบถามมีความคิดเห็น ""เชิงลบเล็กน้อยจนถึงมาก"" เกี่ยวกับอนาคตของหนังสือพิมพ์ท้องถิ่นขนาดเล็ก ซึ่งแทบจะกลับหัวกลับหางจากการสำรวจเมื่อปี 2559 ที่ร้อยละ 61 ของผู้ตอบแบบสอบถามมีความคิดเห็น ""เชิงบวกเล็กน้อยจนถึงมาก"" ต่ออนาคตของอุตสาหกรรมนี้ ร้อยละ 43 ของผู้ตอบแบบสำรวจระบุว่าพวกเขารู้สึกปลอดภัยในการทำงานน้อยลงเมื่อเกิดวิกฤตการระบาดของ COVID-19 เทียบกับ ร้อยละ 31 ที่ไม่รู้สึกเปลี่ยนแปลง และ ร้อยละ 11 รู้สึกปลอดภัยมากขึ้น ผู้ตอบแบบสอบถามเกือบทั้งหมดระบุว่าพวกเขาทำงาน 40 ชั่วโมงขึ้นไปต่อสัปดาห์ ร้อยละ 37 บอกว่าพวกเขาทำงาน 50-60 ชั่วโมงต่อสัปดาห์ และร้อยละ 49 ของผู้ตอบแบบสอบถามกล่าวว่าในช่วง 3 ปีที่ผ่านมา (2561-2563) ปริมาณงานที่พวกเขาทำในหนึ่งสัปดาห์โดยเฉลี่ยเพิ่มขึ้น ผู้ตอบแบบสอบถามส่วนใหญ่คิดว่ากองบรรณาธิการข่าว (newsroom) ที่พวกเขาสังกัดอยู่ ยังทำได้ไม่ดีนักในการเพิ่มคนทำงานที่มีความหลากหลายทางเชื้อชาติ (โปรดจำไว้ว่า ร้อยละ 82 ของผู้ตอบแบบสำรวจนี้เป็นคนผิวขาว) ร้อยละ 43 ของผู้ตอบแบบสอบถามระบุว่าพวกเขาไม่เห็นด้วยกับคำกล่าวที่ว่า ""งานที่ดีประกอบไปด้วยความหลากหลาย"" (มีผู้ตอบรายหนึ่งระบุว่า ""สำหรับหนังสือพิมพ์ที่ฉันทำงานอยู่ ความหลากหลายเพียงอย่างเดียวที่บริษัทสนใจ คือความหลากหลายของรถ BMW รุ่นต่าง ๆ ที่ผู้บริหารขับไปทำงานในแต่ละวัน"") สื่อสิ่งพิมพ์ ยังคงมีบทบาทค่อนข้างมากในงานของผู้ตอบแบบสอบถาม แม้มากกว่าครึ่งทำงานที่เกี่ยวข้องกับทั้งสื่อสิ่งพิมพ์และดิจิทัล แต่เมื่อผู้ตอบแบบสอบถามเลือกเพียงตัวเลือกเดียว พวกเขามักจะระบุว่าตนเองทำงานในภาคสื่อสิ่งพิมพ์มากกว่า ร้อยละ 27 ของผู้ตอบแบบสอบถามระบุว่าพวกเขา ""อุทิศเวลาให้กับผลิตภัณฑ์สื่อสิ่งพิมพ์มากกว่าที่พวกเขาทำเมื่อ 3 ปีที่แล้ว"" ร้อยละ 57 ของผู้ตอบแบบสอบถามระบุว่า ""พวกเขาให้ความสำคัญกับผลิตภัณฑ์และงานที่เกี่ยวกับดิจิทัลมากขึ้น"" และจากการสำรวจนี้ยังพบว่างานหนังสือพิมพ์ท้องถิ่นไม่น่าดึงดูดใจอีกต่อไปแล้ว ""ความโศกเศร้าและหายนะของหนังสือพิมพ์ท้องถิ่นได้แพร่ระบาดไปทั่ว ในเมืองเล็ก ๆ ทุกวันนี้ไม่มีใครเต็มใจทำงานให้กับพวกเขาอีกแล้ว"" ผู้ตอบแบบสอบถามรายหนึ่งกล่าว ""ดูเหมือนว่านักข่าวรุ่นใหม่ทุกคนต้องการทำงานในนิวยอร์กหรือดีซี ตำแหน่งที่ฉันได้มานั้นพวกเขาเปิดรับมาเป็นเวลา 6 เดือน ก่อนพวกเขาจะจ้างฉัน และเงินเดือนก็สูงกว่าค่าเฉลี่ยมากสำหรับนักข่าวระดับเริ่มต้น"" ผู้ตอบแบบสอบถามรายหนึ่งกล่าว COVID-19 ทำให้คนกลับมาอ่านข่าวท้องถิ่นกันมากขึ้น สิ่งดีเพียงอย่างเดียวของการเกิด COVID-19 อาจจะเป็นการที่คนกลับมาสนใจท้องถิ่นกันมากขึ้น | ที่มาภาพประกอบ: American Psychological Association นักข่าวเกือบทุกคนกลายเป็นนักข่าว COVID-19 เกือบ 3 ใน 4 ของผู้ตอบแบบสอบถาม (ร้อยละ 74) กล่าวว่าพวกเขา ""มีส่วนร่วมในการรายงานข่าวที่เกี่ยวกับ COVID-19"" โดยผู้ตอบแบบสอบถามส่วนใหญ่ ร้อยละ 58 ไม่เคยรายงานข่าวที่ครอบคลุมด้านสุขภาพหรือวิทยาศาสตร์มาก่อนหน้านี้ ร้อยละ 36 ของผู้ตอบแบบสอบถามระบุว่าพวกเขามีชั่วโมงการทำงานในช่วงการแพร่ระบาดมากกว่าเดิม - หลายคนรู้สึกว่าเป็นโอกาสสำหรับข่าวท้องถิ่น ผู้ตอบแบบสอบถามร้อยละ 65 กล่าวว่าพวกเขาพอใจกับข่าวและบทความที่กล่าวถึงโรคระบาดนี้ ""ผู้อ่านของเราเพิ่มจำนวนขึ้นขึ้นตั้งแต่มี COVID-19"" ผู้ตอบรายหนึ่งระบุ ""และเราเชื่อว่าเป็นเพราะการรายงานข่าวของเราในพื้นที่"" ""ผู้คนยอมรับการรายงานข่าวของหนังสือพิมพ์ท้องถิ่น เพราะมันอาจมีความเกี่ยวข้องกับพวกเขาโดยตรง มากกว่าการรายงานของสื่อระดับประเทศ"" ผู้ตอบอีกคนหนึ่งระบุ การแข่งขันจากโซเชียลมีเดีย สหรัฐฯ ก็เป็นเหมือนกับอีกหลายที่ในโลก ที่การจ้างงานกองบรรณาธิการข่าวของสื่อสิ่มพิมพ์ลดลง สวนทางกับการจ้างงานสื่อดิจิทัลที่มีเพิ่มมากขึ้น | ที่มาภาพประกอบ: The Broadcast Bridge นอกจากนี้ยังมีความเห็นต่าง ๆ จากการสำรวจนี้ อาทิเช่น ""ผู้คนคิดว่าพวกเขาไม่จำเป็นต้องอ่านหนังสือพิมพ์เพราะเห็นพาดหัวข่าวบนอินเทอร์เน็ตหรือติดตาม เพจเฟสบุ๊ครวมข่าวซุบซิบต่าง ๆ ของท้องถิ่น"" ""เฟสบุ๊คอาจเป็นอันตรายต่อสื่อสิ่งพิมพ์อย่างแท้จริง ผ่านวิธีการต่าง ๆ เช่น โพสต์โทรลล์ หรือการที่ผู้คนต่างคัดลอกบทความไปโพสต์"" ""เป็นเรื่องยากสำหรับเราที่จะทำให้ผู้อ่านของเราสนใจ โดยเฉพาะอย่างยิ่งในบทความยาว ๆ เชิงสืบสวน ซึ่งต้องใช้ทรัพยากรและเวลามากที่สุด ในยุคของข่าวด่วน การโปรโมตบทความเหล่านั้นถือเป็นความท้าทายอย่างยิ่ง และเราต้องเปลี่ยนไปใช้เนื้อหาดิจิทัลในรูปแบบที่เหมือนทุกวันนี้มากขึ้นไปอีก"" ""คนไม่ค่อยสนใจในหัวข้อการสืบสวนที่ยาวเหยียด โดยเฉพาะหากเป็นข่าวร้าย เช่น เรื่องที่เกี่ยวข้องกับการเหยียดเชื้อชาติอย่างเป็นระบบ ความอยุติธรรมในประเด็นสิ่งแวดล้อม การทุจริตของรัฐบาล... ทั้งหมดนี้สำคัญมาก แต่กลับน่าผิดหวังในด้านปริมาณ ทุกวันนี้ทุกคนรู้เพียงข้อมูลผิวเผิน และเราไม่สามารถให้ผู้อ่านลงทุนในเรื่องราวสำคัญเหล่านั้นได้"" ทั้งนี้ข้อมูลจาก Pew Research Center ระบุว่าในปี 2563 การจ้างงานกองบรรณาธิการข่าว (newsroom) ในสหรัฐฯ ลดลง 26% ตั้งแต่ปี 2551 ในขณะที่หนังสือพิมพ์ท้องถิ่นสูญเสียตำแหน่งงานอย่างมากในช่วงเวลานั้น แต่องค์กรข่าวดิจิทัลได้รับผลกำไรจำนวนมากสวนทางกัน ตามการวิเคราะห์ของ Pew Research Center ที่ใช้ข้อมูลจากสำนักงานสถิติแรงงาน ในปี 2551 คนทำงานในกองบรรณาธิการข่าวรวมประมาณ 114,000 ตำแหน่ง ไม่ว่าจะเป็นนักข่าว บรรณาธิการ ช่างถ่ายภาพ และช่างถ่ายวิดีโอ ใน 5 อุตสาหกรรมที่ผลิตข่าว ได้แก่ หนังสือพิมพ์ วิทยุ โทรทัศน์ เคเบิลทีวี และ ""บริการข้อมูลอื่น ๆ "" (ซึ่งส่วนใหญ่แล้วก็คือผู้เผยแพร่ข่าวดิจิทัล) ในปี 2563 จำนวนดังกล่าวลดลงเหลือประมาณ 85,000 ตำแหน่ง นับเป็นการสูญเสียงานประมาณ 30,000 ตำแหน่ง เลยทีเดียว ตั้งแต่ปี 2551 เป็นต้นมา การจ้างงานกองบรรณาธิการข่าวของหนังสือพิมพ์ในสหรัฐฯ ลดลง ระหว่างปี 2551-2563 ถึงร้อยละ 57 จากประมาณ 71,000 ตำแหน่ง เหลือเพียง 31,000 ตำแหน่ง เท่านั้น ในขณะที่การจ้างงานกองบรรณาธิการข่าวของสื่อดิจิทัลกลับเพิ่มขึ้น ระหว่างปี 2551-2563 เพิ่มขึ้นถึงร้อยละ 144 จาก 7,400 ตำแหน่ง ในปี 2551 เพิ่มเป็น 18,000 ตำแหน่ง ในปี 2563 แม้สัดส่วนจะเพิ่มขึ้นอย่างรวดเร็ว แต่ในแง่ของจำนวนคนทำงานกองบรรณาธิการข่าวในสื่อดิจิทัล ก็ยังคงต่ำกว่าตัวเลขในภาคหนังสือพิมพ์ประมาณ 13,000 คน ในปี 2563 ที่มาเรียบเรียงจากLocal news blues: The employees of small newspapers see a bleak future, this survey says (LAURA HAZARD OWEN, Nieman Lab, 7 October 2021)U.S. newsroom employment has fallen 26% since 2008 (MASON WALKER, Pew Research Center, 13 July 2021) รายงานพิเศษแรงงานต่างประเทศคนทำงานหนังสือพิมพ์ท้องถิ่นสหรัฐฯ มองอนาคตในการทำงานมืดมนลงติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/j01xTOtZfos/95424,12_10_2021
'สุชาติ สวัสดิ์ศรี' เตรียมฟ้อง คกก.วัฒนธรรมแห่งชาติ ใช้อำนาจมิชอบ พร้อมเรียกค่าเสียหาย 1.12 ล้านบาท,"Submitted on Tue, 2021-10-12 13:32สุชาติ สวัสดิ์ศรี เตรียมฟ้องคณะกรรมการวัฒนธรรมแห่งชาติ กรณีใช้อำนาจมิชอบ ลงมติในที่ประชุมลับ ถอดถอนตนจากการเป็นศิลปินแห่งชาติ พร้อมเรียกค่าเสียหาย 1.12 ล้านบาท 12 ต.ค. 2564 ภาคีนักกฎหมายสิทธิมนุษยชนเปิดเผยผ่านเพจเฟซบุ๊กในวันนี้ (12 ต.ค. 2564) ว่าสุชาติ สวัสดิ์ศรี เจ้าของนามปากกา ""สิงห์สนามหลวง"" เตรียมยื่นฟ้องคณะกรรมการวัฒนธรรมแห่งชาติต่อศาลปกครองกลาง ถ.แจ้งวัฒนะ ในวันนี้ 14 ตุ.ค. นี้ เวลา 10.00 น. เพื่อขอให้เพิกถอนมติยกเลิกการเป็นศิลปินแห่งชาติ โดยกล่าวหาว่าสุชาติโพสต์เฟซบุ๊ก 'หมิ่นเหม่สถาบันกษัตริย์' ทั้งนี้ สุชาติยืนยันว่าการใช้เสรีภาพแสดงความคิดเห็นไม่ใช่พฤติกรรมเสื่อมเสีย และเตรียมเรียกร้องค่าเสียหายต่อสิทธิเสรีภาพและศักดิ์ศรีความเป็นมนุษย์ 1.12 ล้านบาท (1,120,000 บาท) สุชาติระบุว่าการฟ้องร้องนี้มีจุดประสงค์เพื่อขอให้ทบทวนตรวจสอบการใช้อำนาจและเพิกถอนมติของคณะกรรมการวัฒนธรรมแห่งชาติที่ยกเลิกการยกย่องเชิดชูเกียรติการเป็นศิลปินแห่งชาติของตนโดยไม่ชอบด้วยกฎหมายและไม่เป็นธรรม ทั้งการลงมติโดยใช้วิธีประชุมลับ ไม่เปิดเผยข้อมูลข้อเท็จจริงที่นำมาใช้ประกอบการพิจารณา ไม่ให้สิทธิตนชี้แจ้งโต้แย้งก่อนการลงมติ ไม่แจ้งข้อเท็จจริงและเหตุผลในการลงมติให้ทราบอย่างชัดแจ้ง รวมถึงการใช้ดุลพินิจโดยมิชอบ ตีความข้อกฎหมายกำกวมตามอำเภอใจ และขัดต่อเสรีภาพในการแสดงความคิดเห็นซึ่งได้รับการรับรองคุ้มครองตามรัฐธรรมนูญและกติการะหว่างประเทศว่าด้วยสิทธิพลเมืองและสิทธิทางการเมือง พร้อมกันนี้ สุชาติและทนายความยังได้เรียกร้องให้กระทรวงวัฒนธรรมชดใช้ค่าเสียหายต่อการถูกละเมิดสิทธิในเกียรติยศชื่อเสียง เสรีภาพในการแสดงความคิดเห็น และศักดิ์ศรีความเป็นมนุษย์อย่างร้ายแรง เป็นจำนวนเงินรวม 1,120,000 บาท และขอให้ศาลมีคำสั่งคุ้มครองชั่วคราวการเป็นศิลปินแห่งชาติของสุชาติไว้จนกว่าจะมีคำพิพากษา ก่อนหน้านี้ เมื่อวันที่ 19 ส.ค. 2564 คณะกรรมการวัฒนธรรมแห่งชาติในการประชุมครั้งที่ 3/2564 ผ่านช่องทางออนไลน์ โดยมีวิษณุ เครืองาม รองนายกรัฐมนตรีเป็นประธาน ได้ประชุมลับ ลงมติยกเลิกการยกย่องเชิดชูเกียรติการเป็นศิลปินแห่งชาติของสุชาติ สวัสดิ์ศรี ศิลปินแห่งชาติ สาขาวรรณศิลป์ พ.ศ.2554 โดยให้เหตุผลว่าสุชาติโพสต์ข้อความที่เป็นประเด็นขัดแย้งในสังคมลงในเฟซบุ๊กเป็นประจำ และใช้ถ้อยคำหรือภาพที่ 'หมิ่นเหม่ต่อสถาบันพระมหากษัตริย์ อันเป็นพฤติกรรมที่ขัดต่อวัฒนธรรมไทย' และเสื่อมเสียต่อการเป็นศิลปินแห่งชาติ ไม่เป็นแบบอย่างที่ดีของสังคม ซึ่งสุชาติถือเป็นศิลปินคนแรกที่ถูกถอดถอนจากการเป็นศิลปินแห่งชาติ หลังมีการแก้ไขกฎกระทรวงกำหนดคุณสมบัติ หลักเกณฑ์ และวิธีการคัดเลือกศิลปินแห่งชาติเมื่อเดือน พ.ค. 2563 อ่านข่าวที่เกี่ยวข้อง: คณะกรรมการวัฒนธรรมแห่งชาติมีมติถอด สุชาติ สวัสดิ์ศรี จากตำแหน่งศิลปินแห่งชาติ เปิดจดหมายถอด 'สุชาติ สวัสดิ์ศรี' จากศิลปินแห่งชาติ ชี้โพสต์ข้อความหมิ่นเหม่ต่อสถาบันหลัก คุยกับอธิคม คุณาวุฒิ ค้านถอด ‘สุชาติ สวัสดิ์ศรี’ ออกจากศิลปินแห่งชาติ ผู้กำกับรางวัลหนังเมืองคานส์ท้วง คกก.วัฒนธรรมถอด สุชาติ สวัสดิ์ศรี จากศิลปินแห่งชาติ ข่าวการเมืองวัฒนธรรมสิทธิมนุษยชนข่าวการเมืองสิทธิมนุษยชนวัฒนธรรมสุชาติ สวัสดิ์ศรีศิลปินแห่งชาติคณะกรรมการวัฒนธรรมแห่งชาติกระทรวงวัฒนธรรมวิษณุ เครืองามภาคีนักกฎหมายสิทธิมนุษยชนติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/8F9W3r2ujbc/95425,12_10_2021
อัยการนัดฟังคำสั่งฟ้องคดี ม.112 'ธนาธร' ไลฟ์วิจารณ์การจัดหาวัคซีน ในวันที่ 4 พ.ย.นี้,"Submitted on Tue, 2021-10-12 14:57ธนาธร จึงรุ่งเรืองกิจ ประธานคณะก้าวหน้า เดินทางเข้าพบอัยการที่สำนักงานอัยการสูงสุด ถ.รัชดาภิเษก หลังตำรวจ สน.นางเลิ้ง มีความเห็นส่งฟ้องคดี ม.112 กรณีไลฟ์วิจารณ์วัคซีนผ่านเพจคณะก้าวหน้าและเพจของตนเองเมื่อช่วงต้นปี พร้อมกันนี้ ธนาธรได้ยื่นขอความเป็นธรรมต่ออัยการหลายประเด็น และขอให้สั่งสอบพยานเพิ่มเติม ซึ่งอัยการนัดฟังคำสั่งว่าจะฟ้องคดีหรือไม่อีกครั้งในวันที่ 4 พ.ย. นี้ ด้านธนาธรขอให้สังคมสนใจคดี ม.112 ของนักกิจกรรมและประชาชนคนอื่นๆ รวมถึง 'เบนจา อะปัญ' ที่ถูกคุมขังอยู่ในขณะนี้ 12 ต.ค. 2564 มติชนออนไลน์และเดอะสแตนดาร์ด รายงานตรงกันว่าช่วงเช้าวันนี้ (12 ต.ค. 2564) ธนาธร จึงรุ่งเรืองกิจ ประธานคณะก้าวหน้า พร้อมด้วยกฤษฎางค์ นุตจรัส ทนายความ เดินทางมาที่สำนักงานอัยการสูงสุด ถ.รัชดาภิเษก เพื่อรายงานตัวต่ออัยการ หลังจากพนักงานสอบสวน สน.นางเลิ้ง มีความเห็นสั่งฟ้องและนัดหมายส่งตัวธนาธรต่อพนักงานอัยการ ในความผิดตามประมวลกฎหมายอาญา มาตรา 112 และความผิดฐานอื่นที่เกี่ยวข้องต่อพนักงานอัยการสำนักงานคดีอาญา 5 จากกรณีไลฟ์เฟซบุ๊กเมื่อวันที่ 18 ม.ค. 2564 เพื่ออภิปรายการจัดการวัคซีนโควิด-19 ของรัฐบาลในหัวข้อ “วัคซีนพระราชทานฯ : ใครได้-ใครเสีย?” เปิดเผยข้อมูลสำคัญว่าด้วยการจัดหาและผลิตวัคซีนโควิดในประเทศไทย โดยตั้งข้อสงสัยเกี่ยวกับการเอื้อประโยชน์ให้กับเอกชนรายใดรายหนึ่ง 'ธนาธร' ไลฟ์อภิปรายหัวข้อ 'วัคซีนพระราชทานฯ : ใครได้-ใครเสีย?' ข่าวสดออนไลน์ รายงานเพิ่มเติมว่า หลังจากพนักงานสอบสวน สน.นางเลิ้ง ส่งสำนวนสั่งฟ้องต่ออัยการ ธนาธรได้ยื่นเรื่องขอความเป็นธรรมต่ออัยการในหลายประเด็น เช่น การที่อภิวัฒน์ ขันทอง ประธานคณะกรรมการตรวจสอบและดำเนินคดีแก่ผู้เผยแพร่ข้อความอันเป็นเท็จเกี่ยวกับการปฏิบัติหน้าที่ของนายกรัฐมนตรีและคณะรัฐมนตรี ซึ่งเป็นผู้แจ้งความร้องทุกข์แทนนายกฯ ไปร้องทุกข์กล่าวโทษต่อพนักงานสอบสวน สน.นางเลิ้ง นั้น เป็นการกระทำโดยมีอำนาจหรือไม่ ซึ่งจะมีผลต่ออำนาจการสอบสวนของพนักงานสอบสวน รวมถึงกรณีกระทรวงดิจิทัลเพื่อเศรษฐกิจและสังคมยื่นคำร้องต่อศาลให้ระงับการเผยแพร่คลิปดังกล่าว ซึ่งต่อมาศาลอาญาวินิจฉัยยกคำร้องไปแล้ว นอกจากนี้ ธนาธรยังยื่นคำร้องขอให้อัยการสั่งสอบพยานเพิ่มเติมเกี่ยวกับอำนาจการสอบสวน ทางอัยการจึงแจ้งให้พนักงานสอบสวนทราบ และนัดฟังคำสั่งว่าจะฟ้องคดีหรือไม่ ในวันที่ 4 พ.ย. 2564 ดีอีเอสแจ้งความเอาผิด 'ธนาธร' ม.112-พ.ร.บ.คอมฯ ปมไลฟ์วิจารณ์นำเข้าวัคซีน ศาลปลดล็อกคลิปธนาธรไลฟ์ 'วัคซีนพระราชทาน: ใครได้ใครเสีย?' – ปัดตกคำร้องกระทรวงดิจิทัลฯ กฤษฎางค์ ให้สัมภาษณ์กับผู้สื่อข่าวเพิ่มเติมว่าหลังเสร็จสิ้นภารกิจที่สำนักงานอัยการสูงสุดแล้ว ธนาธรจะเดินทางไปรับทราบข้อกล่าวหา ม.112 ที่ สน.พหลโยธิน โดยมีผู้กล่าวหา คือ ทศพล เพ็งส้ม ทีมกฎหมายของพรรคพลังประชารัฐ เกี่ยวกับกรณีที่ไลฟ์ปภิปรายวัคซีนเช่นเดียวกัน ซึ่งกฤษฎางค์เคยให้สัมภาษณ์ว่าพนักงานสอบสวน สน.พหลโยธิน ออกหมายเรียกในวันที่ 10 ส.ค. 2564 ไลฟ์วัคซีน: ทนายความเผย ‘ธนาธร’ โดนหมายเรียกผู้ต้องหาคดี ม.112 เพิ่มอีก 2 หมาย ขณะเดียวกัน ไทยรัฐออนไลน์ รายงานเพิ่มเติมว่า ธนาธรให้สัมภาษณ์ว่าเขาไม่มีความกังวลต่อคดีความของตนเอง เพราะมีต้นทุนทางสังคมอยู่บ้าง จึงไม่ได้ลำบากนักในแง่ของการต่อสู้ตามกระบวนการทางกฎหมายถึงแม้ว่ากระบวนการกฎหมายที่ว่าจะไม่ปกติและไม่ยุติธรรมก็ตาม อย่างไรก็ตาม ธนาธรกล่าวว่าเขากังวลเรื่องผู้ถูกกลั่นแกล้งจากกระบวนการทางกฎหมายที่ไม่เป็นธรรมมากกว่า เพราะทุกวันนี้มีคดีการเมืองกว่า 800 คดี มีผู้ถูกกล่าวหากว่า 1,500 คน เฉพาะคดี ม.112 ก็มากกว่า 150 คดีแล้ว พร้อมยกตัวอย่างกรณีของเบนจา อะปัญ นักกิจกรรมจากกลุ่มแนวร่วมธรรมศาสตร์และการชุมนุม ที่เพิ่งถูกจับกุมคุมขังในข้อหา ม.112 และไม่ได้รับการประกันตัว ทั้งๆ ที่เบนจาเดินทางไปมอบตัวด้วยตนเอง ไม่มีพฤติกรรมหลบหนี จึงกล่าวได้ว่ายุคนี้เป็นยุคมืดที่รัฐบาลใช้กฎหมายกดขี่ปิดปากประชาชนมากกว่ายุคอื่นๆ นอกจากนี้ ธนาธรยังเรียกร้องให้คนในสังคมให้ความสนใจและร่วมปกป้องประชาชนคนอื่นๆ ที่ถูกดำเนินคดีอย่างไม่เป็นธรรมในคดีการเมือง สำหรับคดี ม.112 ของธนาธรที่พนักงานสอบสวน สน.นางเลิ้ง มีความเห็นส่งฟ้องต่ออัยการนั้น อภิวัฒน์ เป็นผู้แจ้งความร้องทุกข์กับพนักงานสอบสวน สน.นางเลิ้ง เอาผิดธนาธร รวม 3 ข้อหา ได้แก่ ความผิดมาตรา 112, พ.ร.บ.คอมพิวเตอร์ฯ มาตรา 14(3) และความผิดฐานหมิ่นประมาท หมิ่นประมาทโดยการโฆษณา ตามคดีอาญาที่ 21/64 ลงวันที่ 20 ม.ค. 2564 จากการไลฟ์เฟซบุ๊กบรรยายหัวข้อเกี่ยวกับวัคซีนบนเพจคณะก้าวหน้าและเพจของธนาธร ซึ่งมีเนื้อหาวิจารณ์การจัดหาวัคซีนโควิด-19 ของรัฐบาลที่มีความล่าช้าและมีเนื้อหาพาดพิงสถาบันกษัตริย์ อุ้มเบนจา อะปัญ ส่งดำเนินคดีที่ สน.ทองหล่อ กรณีคาร์ม็อบ10สิงหา-ไม่ได้ประกันตัวชั้นสอบสวน ศาลอาญากรุงเทพใต้ไม่ให้ ‘เบนจา’ ประกันอ้างโทษสูง-มีคดีม.112 อีกคดีอยู่ที่ศาล ศาลอุทธรณ์ยืนไม่ให้ประกัน 'เบนจา' คดี 112 เหตุปราศรัยหน้าตึกซิโนไทย #คาร์ม็อบ10สิงหาไล่ทรราช ข่าวการเมืองสิทธิมนุษยชนข่าวการเมืองสิทธิมนุษยชนธนาธร จึงรุ่งเรืองกิจเบนจา อะปัญม.112วัคซีนพระราชทานวัคซีนโควิด-19COVID-19แอสตราเซเนกาสยามไบโอไซเอนซ์อภิวัฒณ์ ขันทองทศพล เพ็งส้มกฤษฎางค์ นุตจรัสคณะก้าวหน้าสน.นางเลิ้งสน.พหลโยธินสำนักงานอัยการสูงสุดติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Xnp7jVVyFho/95426,12_10_2021
สคบ. ชี้ 'นิทานวาดหวัง' ไม่ผิด พ.ร.บ.ขายตรงฯ แต่ขอสอบเพิ่ม-ไม่มีอำนาจตรวจสอบเนื้อหา,"Submitted on Tue, 2021-10-12 15:43ตัวแทนผู้จัดพิมพ์ 'นิทานวาดหวัง' เข้าชี้แจงต่อ สคบ. กรณีมีผู้ร้องเรียนอาจทำผิด พ.ร.บ.ขายตรงฯ ด้าน สบค. ตรวจสอบแล้วไม่พบการกระทำความผิดดังกล่าว และยังไม่มีความผิดตาม พ.ร.บ.คุ้มครองผู้บริโภค แต่ขอตรวจสอบเพิ่ม ถ้าไม่พบความผิดก็จะไม่ดำเนินการใดๆ ขณะที่ทนายความชี้ สคบ. ไม่มีอำนาจตรวจสอบเนื้อหาในหนังสือ 12 ต.ค. 2564 ผู้สื่อข่าวรายงานว่าวันนี้ (12 ต.ค. 2564) เวลา 10.30 ที่สำนักงานคณะกรรมการคุ้มครองผู้บริโภค (สคบ.) ผู้ผลิตหนังสือนิทานวาดหวังพร้อมที่ปรึกษากฎหมายเข้าพบเจ้าหน้าที่กองคุ้มครองผู้บริโภคด้านธุรกิจขายตรงและตลาดแบบตรงหลังได้รับเอกสารเชิญให้เข้าพบ เอกสารดังกล่าวระบุว่า สคบ. ได้รับเรื่องร้องเรียนจากผู้บริโภค ขอให้ตรวจสอบเพจเฟซบุ๊กชื่อ ‘วาดหวังหนังสือ’ ว่าเป็นการประกอบธุรกิจฝ่าฝืนพระราชบัญญัติ (พ.ร.บ.) ขายตรงและตลาดแบบตรง พ.ศ. 2545 หรือไม่ เนื่องจากเพจเฟซบุ๊กดังกล่าวเสนอขายหนังสือนิทานวาดหวัง และหนังสือรายการอื่นๆ ผ่านสื่อออนไลน์ หลังเข้าพบเจ้าหน้าที่กองคุ้มครองผู้บริโภคด้านธุรกิจขายตรงและตลาดแบบตรง พรชัย (สงวนนามสกุล) ตัวแทนกลุ่มผู้จัดพิมพ์หนังสือนิทานวาดหวังระบุว่าเจ้าหน้าที่สอบถามเกี่ยวกับที่มาที่ไปของการทำหนังสือ วิธีการจัดส่ง และรายละเอียดอื่นๆ โดยไม่ได้พูดถึงเนื้อหาของหนังสือ ซึ่งตนคิดว่าคงมีกฎหมายอื่นที่เกี่ยวข้องกับเนื้อหา เพราะทางเจ้าหน้าที่ได้แสดงความกังวลถึงเนื้อหาของนิทานบางเล่ม นอกจากนี้ เจ้าหน้าที่ยังอธิบายว่าที่เรียกมาเพราะอาจพฤติการณ์บางส่วนเกี่ยวข้องกับ พ.ร.บ.ขายตรงและตลาดแบบตรง พ.ศ. 2545 เนื่องจากมีการซื้อขายผ่านทางเฟซบุ๊ก ซึ่งตนได้อธิบายและชี้แจงรายละเอียดต่อเจ้าหน้าที่ ทั้งนี้ เจ้าหน้าที่ยังไม่ได้กำหนดโทษหรือมีมาตรการอื่นๆ กับกลุ่มผู้จัดพิมพ์ เนื่องจากยังไม่เข้าข่ายการขายตรง และยังไม่มีการร้องเรียน อีกทั้งหนังสือก็ส่งตรงถึงผู้ซื้อ ถ้ามีการขอคืนเงินก็คืนให้ เป็นการแสดงเจตนาบริสุทธิ์ ไม่ได้ตั้งใจทำผิดกฎหมาย ซึ่งทางเจ้าหน้าที่ก็แนะนำกับตนว่าทำอย่างไรจึงจะถูกต้องตามกฎหมาย ภาวิณี ชุมศรี (ซ้าย) และพรชัย (กลาง) ด้านภาวิณี ชุมศรี ทนายความของตัวแทนกลุ่มผู้จัดพิมพ์ อธิบายเพิ่มเติมว่าที่ สคบ. เชิญกลุ่มผู้จัดพิมพ์หนังสือนิทานวาดหวังมานั้น เนื่องจากว่ามีคนร้องเรียนไปว่าการขายหนังสือสามารถทำได้หรือไม่ อย่างไร วันนี้จึงเดินทางมาตามคำเชิญ เพื่อให้เจ้าหน้าที่ตรวจสอบวิธีการขายว่ามีบุคคลที่ขายจริงไหม ยืนยันตัวตนได้ไหม มีสินค้าแบบไหนอย่างไร ซึ่งพรชัยได้ชี้แจงไปแล้ว และข้อเท็จจริงเรื่องการขายก็ปรากฎอยู่ในเพจเฟซบุ๊กอยู่แล้ว การที่ไม่มีคนร้องเรียนหมายความว่าการซื้อขายหนังสือผ่านเพจเฟซบุ๊กนั้นยังเป็นไปตามที่โฆษณา หรือไม่พบข้อร้องเรียนอื่นๆ จากผู้บริโภค ภาวิณีกล่าวว่าตัวแทนกลุ่มชี้แจงต่อเจ้าหน้าที่ไปว่ากรณีตอบข้อความช้า ส่งของล่าช้า หรือคนที่สั่งซื้อเข้ามาต้องการยกเลิกคำสั่งซื้อและขอคืนเงิน ผู้ขายก็คืนเงินให้ ดังนั้นเรื่องร้องเรียนจากลูกค้าไปที่ สคบ. จึงยังไม่มี นอกจากนี้ สคบ. ไม่ได้มีหน้าที่ในการตรวจสอบเนื้อหาหนังสือ การพูดคุยวันนี้จึงไม่ได้มีการพูดถึงเนื้อหา มีแค่ตรวจสอบว่าการลงโฆษณาขายเป็นไปโดยชอบด้วยกฎหมายหรือไม่ ซึ่งการโฆษณาขายต้องเป็นไปตาม พ.ร.บ.คุ้มครองผู้บริโภคด้วย ทั้งนี้ ภาวิณีระบุว่าวันนี้มีการทำบันทึกการซักถามไว้ โดย สคบ. จะนำคำชี้แจงไปตรวจสอบว่ามีกรณีที่จะเป็นความผิดหรือไม่ ถ้าไม่มีปัญหาอื่นๆ ก็จะไม่มีการดำเนินการใดๆ ต่อ แต่ถ้ามีกรณีที่ไม่เป็นไปตามกฎหมาย สคบ. ก็อาจจะส่งเรื่องต่อไปยังหน่วยงานอื่นๆ ที่เกี่ยวข้อง พรชัยกล่าวทิ้งท้ายว่าขณะนี้หนังสือนิทานวาดหวังขายหมดแล้ว และยังไม่มีโครงการพิมพ์เพิ่ม โดยระบุว่าทางกลุ่มยังมีความกังวลอยู่บ้างเพราะเพิ่งเคยเจอกรณีแบบนี้เป็นครั้งแรก แต่เมื่อมีแล้วก็ต้องชี้แจงไป และตนก็เชื่อมั่นว่าจุดยืนของเรา คนส่วนใหญ่เข้าใจ และเข้าใจว่าเราทำสิ่งที่ถูกต้องและไม่ได้เกินเลยไปกว่าที่กฎหมายกำหนด “เราอยากให้เนื้อหาพวกนี้ส่งไปถึงเด็กๆ ถึงคนรุ่นใหม่ให้มากที่สุด เพราะเราเชื่อว่าเนื้อหาในหนังสือไม่ได้มีอะไรรุนแรง มันเป็นเรื่องที่เกิดเหตุการณ์อยู่ในปัจจุบัน บางเรื่องเป็นเหตุการณ์ประวัติศาสตร์ที่ต้องบันทึก ต้องคุยกัน ก็เป็นเรื่องที่ดีที่ถ้าเกิดพ่อแม่จะซื้อไปอธิบายให้ลูกว่าเป็นยังไง อธิบายถึงสิทธิส่วนบุคคล ถึงการอยู่ของคนหลากหลายเชื้อชาติ หลายความคิด มันต้องอยู่กันให้ได้ ผมว่าเรื่องนี้เป็นสิ่งที่ดีที่อยากจะสื่อให้พ่อแม่ไปคุยกับเด็กๆ ให้มากที่สุด” พรชัยกล่าว อ่านข่าวที่เกี่ยวข้อง: สคบ. เรียกแอดมินเพจ ‘วาดหวังหนังสือ’ ชี้แจง หลังมีผู้ร้องอาจผิด พ.ร.บ.ขายตรงฯ 'นิทานวาดหวัง' ขายหมด! สนธิญาร้อง บช.น.ตรวจสอบผิดกฎหมาย-ขัดศีลธรรมอันดีหรือไม่ ข่าวการเมืองการศึกษาสิทธิมนุษยชนข่าวการเมืองสิทธิมนุษยชนการศึกษานิทานวาดหวังวาดหวังหนังสือสคบ.สำนักงานคุ้มครองผู้บริโภคพ.ร.บ.ขายตรงและตลาดแบบตรง พ.ศ. 2545พ.ร.บ.คุ้มครองผู้บริโภคติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/Iclk2chUN1Y/95427,12_10_2021
ครม.อนุมัติเงินช่วยเหลือแท็กซี่-วินมอไซค์คนละ 5 พันบาท เผยเตรียมรับบริจาควัคซีนจากเกาหลีใต้เพิ่มอีก,"Submitted on Tue, 2021-10-12 17:18ครม. อนุมัติเงินช่วยเหลือค่าครองชีพคนขับแท็กซี่-วินมอเตอร์ไซค์ที่มีอายุเกิน 65 ปีจำนวน 5,000 บาท โอนตรงเข้าพร้อมเพย์ ภายใต้เงื่อนไขแรงงานนอกระบบ-ไม่เป็นผู้ประกันตน พร้อมเตรียมขอรับบริจาควัคซีนแอสตราเซเนกา (AstraZeneca) จากเกาหลีใต้เพิ่มอีก 4.7 แสนโดส ส่วนแผนการดำเนินงานเปิดประเทศ 1 พ.ย. ยังไม่ชัดเจน นายกฯ เผย ""ยังพอมีเวลาในการเตรียมการ"" 12 ต.ค. 2564 ธนกร วังบุญคงชนะ โฆษกประจำสำนักนายกรัฐมนตรี แถลงข่าวผลการประชุมคณะรัฐมนตรี (ครม.) ประจำวันที่ 12 ต.ค. 2564 ว่าที่ประชุม ครม. มีมติเห็นชอบโครงการช่วยเหลือกลุ่มอาชีพผู้ขับรถยนต์รับจ้าง (รถแท็กซี่) และรถจักรยานยนต์สาธารณะ (มอเตอร์ไซค์วินรับจ้าง) ที่มีอายุเกิน 65 ปี ซึ่งอยู่ในกลุ่มแรงงานนอกระบบและไม่เป็นผู้ประกันตนตามมาตรา 33, มาตรา 39 และมาตรา 40 ในพื้นที่ควบคุมสูงสุดและเข้มงวดรวม 29 จังหวัด แบ่งเป็น ผู้ขับรถยนต์รับจ้าง (รถแท็กซี่) 12,918 คน และผู้ขับรถจักรยานยนต์สาธารณะ 3,776 คน รวม 16,694 คน โดยจะสนับสนุนเงินช่วยเหลือค่าครองชีพคนละ 5,000 บาทต่อเดือน ภายใต้กรอบวงเงิน 166.94 ล้านบาท ทั้งนี้ สำหรับกลุ่มเป้าหมายที่อยู่ในพื้นที่ควบคุมสูงสุดและเข้มงวด 13 จังหวัด สนับสนุนเงินช่วยเหลือค่าครองชีพเป็นระยะเวลา 2 เดือน ส่วนพื้นที่ควบคุมสูงสุดและเข้มงวด 16 จังหวัดเพิ่มเติม สนับสนุนเงินช่วยเหลือค่าครองชีพระยะเวลา 1 เดือน ธนกรกล่าวเพิ่มเติมถึงวิธีการลงทะเบียนร่วมโครงการฯ ว่ากรมการขนส่งทางบกจะเปิดให้มีการลงทะเบียนตามหลักเกณฑ์ของโครงการฯ และดำเนินการตรวจสอบข้อมูลผู้ประกอบอาชีพขับรถยนต์รับจ้าง (รถแท็กซี่) และรถจักรยานยนต์สาธารณะ ที่มีอายุเกิน 65 ปี จากฐานข้อมูลใบอนุญาตขับขี่รถยนต์สาธารณะ (รถแท็กซี่) และใบอนุญาตขับขี่รถจักรยานยนต์สาธารณะ สำหรับกลุ่มผู้ขับรถแท็กซี่เช่า ซึ่งไม่สามารถตรวจสอบพื้นที่ให้บริการได้ จะต้องทำการตรวจสอบยืนยันตัวตนก่อน เช่น ให้นิติบุคคลรถเช่า/สหกรณ์แท็กซี่เป็นผู้รับรอง เป็นต้น และกรมการขนส่งทางบกจะจ่ายเงินด้วยวิธีการโอนผ่านบัญชีพร้อมเพย์ (Promptpay) เฉพาะการผูกบัญชีกับเลขบัตรประจำตัวประชาชน หรือตามวิธีการอื่นที่กรมการขนส่งทางบกกำหนด คาดว่าจะจ่ายเงินรอบแรกระหว่างวันที่ 8-12 พ.ย. 2564 และจ่ายเงินรอบที่ 2 ระหว่างวันที่ 22-26 พ.ย. 2564 “โครงการฯ ดังกล่าวจะช่วยรักษาคุณภาพชีวิตของกลุ่มผู้ประกอบอาชีพขับรถยนต์รับจ้างและรถจักรยานยนต์สาธารณะ ในช่วงสถานการณ์การแพร่ระบาดของโรคโควิด-19 พร้อมทั้งเป็นการช่วยกระตุ้นระบบเศรษฐกิจในภาพรวมของประเทศ เนื่องจากระบบการขนส่งสาธารณะเป็นปัจจัยสำคัญในการขับเคลื่อนให้เกิดกิจกรรมต่างๆ เพื่อเป็นการรักษาไว้ซึ่งระบบนิเวศน์ธุรกิจด้านการขนส่งด้วยรถสาธารณะ ที่จะส่งผลให้ประชาชนยังคงได้ใช้บริการรถสาธารณะที่มีคุณภาพ มีความครอบคลุมในพื้นที่อย่างปลอดภัยต่อไป” ธนกร กล่าว เตรียมรับบริจาคแอสตราเซเนกาเพิ่มจากเกาหลีใต้อีก 4.7 แสนโดส ด้าน ไตรศุลี ไตรสรณกุล รองโฆษกประจำสำนักนายกรัฐมนตรี กล่าวว่า วันนี้ (12 ต.ค. 2564) ที่ประชุม ครม. มีมติเห็นชอบขอรับการสนับสนุนวัคซีนป้องกันโควิด-19 จากสาธารณรัฐเกาหลี (เกาหลีใต้) จำนวน 470,000 โดส โดยให้รัฐมนตรีว่าการกระทรวงสาธารณสุขเป็นผู้มีอำนาจลงนามในร่างข้อตกลงการขอรับบริจาค (Donation Agreement) ระหว่างรัฐบาลเกาหลีใต้กับไทย รวมถึงเป็นผู้รับผิดชอบลงนามในร่างข้อตกลงไตรภาคีระหว่างไทย เกาหลีใต้ และบริษัทแอสตราเซเนกา ไตรศุลีกล่าวเพิ่มเติมว่าการรับบริจาควัคซีนเป็นหนึ่งในแนวทางการจัดหาวัคซีนของรัฐบาลไทย ที่เร่งจัดหาวัคซีนให้กับประชาชนทั่วประเทศอย่างครอบคลุม ทั้งยังเป็นการสะท้อนให้เห็นถึงความสัมพันธ์ระหว่างประเทศ ความสัมพันธ์ฉันมิตรระหว่างไทยและนานาประเทศ สอดคล้องกับนโยบายของนายกรัฐมนตรีและรัฐบาลที่จะดูแลประชาชน รวมถึงเห็นความสำคัญของชาวต่างชาติที่พำนักอาศัยอยู่ในประเทศไทย นอกจากนี้ ไตรศุลียังกล่าวอีกว่า ครม. เห็นชอบร่างพระราชกฤษฎีกาเรียกประชุมรัฐสภาสมัยประชุมสามัญประจำปีครั้งที่ 2 ตั้งแต่วันที่ 1 พ.ย. 2564 ซึ่งตามรัฐธรรมนูญมาตรา 121 บัญญัติให้ในปีหนึ่งมีสมัยประชุมสามัญของรัฐสภา 2 สมัย สมัยละ 120 วัน โดยให้ถือวันที่มีการเรียกประชุมรัฐสภาเพื่อให้สมาชิกได้มาประชุมครั้งแรก เป็นวันเริ่มสมัยประชุมสามัญประจำปีครั้งที่ 1 ส่วนวันเริ่มสมัยประชุมสามัญประจำปีครั้งที่ 2 ให้เป็นไปตามที่สภาผู้แทนราษฎรกำหนด ทั้งนี้ เนื่องจากได้มีพระราชกฤษฎีกาเรียกประชุมรัฐสภาปี 2562 กำหนดให้มีการเรียกประชุมรัฐสภาเพื่อให้สมาชิกได้มาประชุมครั้งแรก โดยให้ถือเป็นวันเริ่มสมัยประชุมสามัญประจำปีครั้งที่ 1 ตั้งแต่วันที่ 22 พ.ค. 2562 และต่อมาสภาผู้แทนราษฎรได้กำหนดให้วันที่ 1 พ.ย. เป็นวันเริ่มประชุมสามัญประจำปีครั้งที่ 2 ซึ่งเป็นลักษณะเดียวกันมาตลอด ในรอบนี้จึงกำหนดให้วันที่ 1 พ.ย. 2564 เป็นวันเริ่มประชุมสามัญประจำปีครั้งที่ 2 เช่นกัน และสิ้นสุดในวันที่ 28 ก.พ. 2565 ยังไม่มีแนวทางการเปิดประเทศ-ยืนยันไม่ยุบสภา ในช่วงท้ายของการแถลง ธนกร ได้ตอบคำถามสื่อมวลชนที่ฝากถึงนายกรัฐมนตรี เรื่องแนวทางในการเปิดประเทศหลังการแถลงข่าว 15 นาทีเมื่อค่ำวานนี้ (11 ต.ค. 2564) โดยธนกรเผยว่านายกรัฐมนตรีชี้แจงว่าขณะนี้ยังอยู่ในการเตรียมการ ""พอมีเวลาในการเตรียมการ"" ขอให้ประชาชนภาคธุรกิจ/ผู้ประอบการ ที่เกี่ยวข้อง การ์ดอย่าตก อย่าฝ่าฝืนมาตรการ เพราะอาจทำให้สถานการณ์การแพร่ระบาดกลับมารุนแรงอีกครั้งว่า อย่างไรก็ตาม จะมีการประชุม ศบค. ในวันพฤหัสบดีที่ 14 ตุ.ค. นี้ ซึ่งคาดจะมีรายละเอียดเพิ่มเติม นอกจากนี้ นายกรัฐมนตรียังกล่าวถึงกรณีการถอดถอน 3 เจ้าคณะจังหวัด และกรณีของพระมหาสมปองว่า เป็นเรื่องที่ดำเนินการตามมติของมหาเถรสมาคม และให้สำนักงานพระพุทธศาสนาแห่งชาติดำเนินการต่อไป ส่วนกรณีกระแสข่าวที่พรรคพลังประชารัฐเตรียมเสนอชื่อคนอื่นเป็นผู้ท้าชิงตำแหน่งนายกรัฐมนตรีนั้น พล.อ.ประยุทธ์ ยืนยันว่าไม่เคยได้ยินกระแสการเสนอชื่อคนอื่นในนามพรรคพลังประชารัฐเป็นว่าที่ผู้ลงสมัครนายกรัฐมนตรีแข่งกับตน เนื่องจากส่วนใหญ่เป็นเรื่องที่สื่อมวลชนนำไปกล่าวกันเองในเชิงวิเคราะห์ โดยนายกรัฐมนตรีและ พล.อ.ประวัติ วงษ์สุวรรณ หัวหน้าพรรคพลังประชารัฐได้มีการชี้แจงไปก่อนหน้าแล้ว อย่างไรก็ตาม ขณะนี้ยังไม่มีแนวโน้มการยุบสภาหรือการเลือกตั้ง มีเพียงแต่การเลือกตั้งท้องถิ่น อบต. เท่านั้น ขอให้สื่อมวลชนไม่นำเสนอข่าวที่สร้างความสับสน สำหรับความคืบหน้ากรณีรถไฟฟ้าสายสีเขียว นายกรัฐมนตรีชี้แจงว่าขณะนี้ยังอยู่ระหว่างการดำเนินการ ซึ่งคาดว่าจะมีความชัดเจนในเร็วๆ นี้ เพราะมีหลายประเด็นที่เกี่ยวข้อง และยืนยันว่ารัฐบาลมีแนวทางการชำระหนี้พร้อมดอกเบี้ยจำนวน 37,000 ล้านบาท ทั้งนี้ นายกรัฐมนตรีย้ำว่ารัฐบาลมีมาตรการเยียวยาผู้ประสบภัยน้ำท่วมในทุกพื้นที่ตามกฎหมายและระเบียบที่เกี่ยวข้องอยู่แล้ว ซึ่งให้หน่วยงานที่เกี่ยวข้องเร่งสำรวจข้อเท็จจริงและความเสียหาย เพื่อจะได้เตรียมงบประมาณให้เพียงพอและเบิกจ่ายได้โดยเร็ว ข่าวการเมืองคุณภาพชีวิตข่าวการเมืองคุณภาพชีวิตเงินเยียวยาโควิด-19แอสตราเซเนกาวัคซีนAstraZenecaคนขับแท็กซี่มอเตอร์ไซค์รับจ้างเปิดประเทศประชุม ครมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/X0SLNmhiRuY/95429,12_10_2021
ไร้ชื่อ 'ซิโนแวค ซิโนฟาร์ม' มส.ออกข้อปฎิบัติกฐินพระราชทาน รับเฉพาะคนฉีด แอสตร้าฯ-ไฟเซอร์-โมเดอร์นา-J&J,"Submitted on Tue, 2021-10-12 17:36มหาเถรสมาคมออกข้อปฎิบัติกฐินพระราชทาน ผู้เข้าร่วมพิธีถวายผ้ากฐิน ต้องได้รับการฉีดวัคซีน 2 เข็ม หรืออย่างน้อย 1 เข็ม แอสตร้าเซนเนก้า,ไฟเซอร์ โมเดอร์นา ,จอห์นสันแอนด์จอห์นสัน มาแล้วเป็นระยะเวลาอย่างน้อย 14 วัน ไม่มีชื่อ 'ซิโนแวค ซิโนฟาร์ม' 12 ต.ค.2564 เมื่อวันที่ 11 ต.ค.ที่ผ่านมา เว็บไซต์สำนักงานพระพุทธศาสนาแห่งชาติ รายงาน เมื่อเวลา 14.00 น. สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก ทรงเป็นประธานการประชุมมหาเถรสมาคม ครั้งที่ 21 ประจำปีพุทธศักราช 2564 โดยครั้งนี้เป็นประชุมผ่านสื่ออิเล็กทรอนิกส์ ออนไลน์ (Zoom Meeting) มีกรรมการมหาเถรสมาคมเข้าร่วมประชุม การนี้นายสิปป์บวร แก้วงาม รองผู้อำนวยการรักษาราชการแทนผู้อำนวยการสำนักงานพระพุทธศาสนาแห่งชาติ ทูลถวายเปิดการประชุม สิทธา มูลหงษ์ โฆษกสำนักงานพระพุทธศาสนาแห่งชาติ สมบัติ พิมพ์สอน รองโฆษกสำนักงานพระพุทธศาสนาแห่งชาติ ยุทธศักดิ์ แก้วพระพาน ผู้ช่วยโฆษกสำนักงานพระพุทธศาสนาแห่งชาติ เข้าร่วมประชุม โดยภายหลังการประชุม สิทธา สมบัติ และยุทธศักดิ์ แถลงข่าวการประชุมมหาเถรสมาคม ครั้งที่ 21/2564 ณ สำนักงานพระพุทธศาสนาแห่งชาติ โดยมีมติที่สำคัญ ดังต่อไปนี้ การกำหนดมาตรการปฏิบัติในพิธีทอดพระกฐิน/กฐิน ตามมาตรการควบคุมและป้องกันการแพร่ระบาดของโรคติดเชื้อไวรัสโคโรนา-19 (COVID–19) มหาเถรสมาคมได้มีมติ เพื่อเป็นการป้องกันและเฝ้าระวังการแพร่ระบาดของโรคติดเชื้อไวรัสโคโรนา-19 (COVID-19) และเพื่อเป็นการปฏิบัติตามข้อกำหนดของรัฐบาล ซึ่งออกตามความในมาตรา 9 แห่งพระราชกำหนดการบริหารราชการในสถานการณ์ฉุกเฉิน พ.ศ.2548 (ฉบับที่ 32) ในห้วงเวลาการจัดพิธีทอดกฐิน ประจำปี 2564 ระหว่างวันที่ 22 ตุลาคม - 19 พฤศจิกายน 2564 จึงเห็นควรกำหนดมาตรการให้ทุกวัดดำเนินการ ดังนี้ 1. การจัดพิธีถวายผ้าพระกฐินพระราชทานให้เป็นไปตามที่กรมการศาสนา กระทรวงวัฒนธรรม กำหนด 2. การจัดพิธีถวายผ้ากฐินพิธีราษฎร์ให้ปฏิบัติโดยอนุโลมตามมาตรการจัดพิธีถวายผ้าพระกฐินพระราชทาน ประจำปี 2564 ดังนี้ 2.1 ผู้เข้าร่วมพิธีฯ จำกัดจำนวนผู้เข้าร่วม พื้นที่ควบคุมสูงสุดและเข้มงวด (สีแดงเข้ม) ไม่เกิน 25 คน ,พื้นที่ควบคุมสูงสุด (สีแดง) ไม่เกิน 50 คน และพื้นที่ควบคุม (สีส้ม) ไม่เกิน 100 คน ทั้งนี้ ให้เว้นระยะห่าง ประมาณ 1.5 - 2 เมตร ต่อคน ตามมาตรการของกระทรวงสาธารณสุข 2.2 ผู้เข้าร่วมพิธีถวายผ้ากฐิน ต้องได้รับการฉีดวัคซีน 2 เข็ม หรืออย่างน้อย 1 เข็ม แอสตร้าเซนเนก้า,ไฟเซอร์ โมเดอร์นา ,จอห์นสันแอนด์จอห์นสัน มาแล้วเป็นระยะเวลาอย่างน้อย 14 วัน แต่ผู้เข้าร่วมพิธีที่เดินทางข้ามเขตพื้นที่ต้องมีใบรับรองการตรวจเชื้อ COVID–19 โดยมีระยะเวลาไม่เกิน 72 ชั่วโมง 2.3 จำนวนพระสงฆ์ให้พิจารณาตามความเหมาะสม และให้เว้นระยะห่างประมณ 1.5 - 2 เมตรต่อรูป และสวมหน้ากากอนามัยตลอดเวลาในขณะเข้าร่วมพิธี 2.4 ขอความร่วมมืองดพิธีสมโภชน์องค์กฐิน และงดการตั้งขบวนอัญเชิญองค์กฐิน 2.5 กำหนดให้มีจุดตรวจคัดกรองผู้ร่วมพิธี 2.6 จัดเตรียมเจลแอลกอฮอล์ตามจุดต่างๆ ในสถานที่จัดพิธี 2.7 ให้ผู้เข้าร่วมพิธีสวมหน้ากากอนามัยตลอดเวลาขณะเข้าพิธี 2.8 ให้ปฏิบัติตามมาตรการของกระทรวงสาธารณสุข และปฏิบัติตามประกาศ/คำสั่งของจังหวัดอย่างเคร่งครัด 3. ให้เจ้าคณะผู้ปกครองทุกระดับกำชับให้วัดในเขตการปกครองปฏิบัติตามมาตรการควบคุมและป้องกันการแพร่ระบาดของโรคติดเชื้อไวรัสโคโรนา 2019 (COVID – 19) ตามประกาศของรัฐบาล หรือข้อแนะนำของกระทรวงสาธารณสุข หรือตามมาตรการที่คณะกรรมการควบคุมโรคติดต่อจังหวัดในเขตพื้นที่นั้นๆ กำหนด อย่างเคร่งครัด - การแต่งตั้งพระสังฆาธิการ จำนวน 10 รูป - การเปลี่ยนแปลงชื่อวัด จาก วัดกงหิต เป็นวัดลำสินธุ์ ที่ตั้งอยู่ในอำเภอศรีนครินทร์ จังหวัดพัทลุง ข่าววัฒนธรรมคุณภาพชีวิตซิโนแวคกฐินพระราชทานมหาเถรสมาคมซิโนฟาร์มติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ZuHs0DxDWAA/95430,12_10_2021
6 ตุลาฯ ที่พม่า: ครบหนึ่งเดือนอันเลวร้ายของสงครามระหว่างประชาชนและมินอ่องหล่าย,"Submitted on Tue, 2021-10-12 17:47หลังรัฐบาลเอกภาพเอกภาพแห่งชาติพม่า (National Unity Government หรือ NUG) ประกาศสงครามกับระบอบเผด็จการทหารเมื่อวันที่ 7 ก.ย. 2564 หากนับจนถึงวันที่ 6 ต.ค. จะพบว่าครบรอบ 1 เดือนพอดีของการต่อสู้ระหว่างรัฐบาลพลเรือนกับระบอบเผด็จการ 12 ต.ค. 2564 ขณะที่ประเทศไทยกำลังรำลึกถึงเหตุการณ์ 6 ตุลา 2519 สำนักข่าวอิรวดีรายงานเมื่อ 8 ต.ค. ที่ผ่านมาว่าระบอบเผด็จการทหารของพม่ากำลังเผชิญกับหนึ่งในการสูญเสียครั้งใหญ่ที่สุด หลังทหารของฝ่ายเผด็จการเสียชีวิตไปกว่า 1,562 คน และได้รับบาดเจ็บกว่า 552 คน หากนับเพียงตัวเลขทหารที่เสียชีวิต พบว่าสูงกว่าของเดือน ส.ค. ถึง 2 เท่า ข้อมูลตัวเลขเสียชีวิตและบาดเจ็บนั้นมาจากกระทรวงกิจการภายในและการตรวจคนเข้าเมืองของรัฐบาลเอกภาพแห่งชาติพม่า ข้อมูลดังกล่าวเปิดเผยด้วยว่ากองทัพของรัฐบาลพลเรือนและกลุ่มชาติพันธุ์ต่างๆ ได้ทำการโจมตีเป้าหมายทางทหาร ศูนย์ราชการ และแหล่งธุรกิจต่างๆ ของเผด็จการทหารกว่า 953 ครั้ง ในเมืองย่างกุ้งมีเหตุระเบิดสูงสุดกว่า 178 ครั้ง ตามมาด้วยเมืองมัณฑะเลย์ที่มีเหตุระเบิด 81 ครั้ง ส่วนเหตุการปะทะที่มีความรุนแรงนั้นเขตซะไกง์เป็นภูมิภาคที่เกิดการปะทะสูงสุดกว่า 81 ครั้ง ตามมาด้วยเขตมาเกว 32 ครั้ง รัฐคะฉิ่น 30 ครั้งและรัฐคะยาห์ 22 ครั้งตามลำดับ ตั้งแต่ มี.ค. 2564 เป็นต้นมา ประชาชนจำนวนมากได้จับอาวุธรูปแบบต่าง ๆ เพื่อลุกขึ้นสู้กับรัฐบาลทหารพม่าที่เข่นฆ่าผู้ประท้วงที่ออกมาเรียกร้องอย่างสันติ อาวุธมีตั้งแต่หนังสติ๊ก ปืนลมที่ทำเอง จนไปถึงปืนไฟประเภทต่างๆ หลังวันที่ 7 ก.ย. ฝ่ายต้านเผด็จการได้ยกระดับการต่อสู้หลังรัฐบาลเอกภาพแห่งชาติประกาศสงครามกับเผด็จการพม่าในวันดังกล่าว พลตรีซอมินตุน โฆษกของรัฐบาลเผด็จการทหารพม่า ออกมายอมรับว่าเจ้าหน้าที่ของฝ่ายรัฐบาลเผด็จการทหารถูกโจมตีเพิ่มขึ้นในเมืองย่างกุ้งและมัณฑะเลย์ หลังการประกาศสงครามของรัฐบาลเอกภาพแห่งชาติพม่า ในวันที่ 3 ต.ค. เพียงวันเดียว มีรายงานว่าทหารของเผด็จการพม่าเสียชีวิตกว่า 100 คนจากการโจมตีกว่า 37 ครั้ง ทั้งในรูปแบบของการยิงปะทะกับทหาร การลอบโจมตี และการบุกโจมตีด่านและแหล่งธุรกิจต่าง ๆ ของกองทัพ ระหว่าง มิ.ย.-ก.ค. มีทหารเสียชีวิตกว่า 1,130 และในเดือน ส.ค. มีทหารเสียชีวิตกว่า 580 คนจากข้อมูลประมาณการของรัฐบาลเอกภาพแห่งชาติพม่า กองทัพพม่าได้ยกระดับการตรวจตรา การจับกุม การบุกโจมตี และความรุนแรงในรูปแบบของการเผาและถล่มบ้านเรือนในพื้นที่พักอาศัยของประชาชนเช่นกัน โดยเฉพาะในเขตฐานที่มั่นของฝ่ายต้านเผด็จการในเขตเขตซะไกง์ เขตมาเกว รัฐฉิ่น และคะยาห์ จากข้อมูลของสมาคมเพื่อการช่วยเหลือนักโทษการเมือง ซึ่งติดตามและบันทึกเหตุการณ์จับกุมและเข่นฆ่าประชาชนโดยรัฐบาลทหารพม่า พบว่าที่ผ่านมามีประชาชนถูกฆ่าไปกว่า 1,160 คน และมีผู้ถูกจับกุมกว่า 8,800 คนตั้งแต่เกิดการรัฐประหารเป็นต้นมา เรียบเรียงจาก: Myanmar Junta Suffers Bloodiest Month with 1,562 Soldiers Killed: NUG ข่าวการเมืองต่างประเทศข่าวการเมืองต่างประเทศมินอ่องหล่ายพม่ารัฐประหารรัฐบาลเอกภาพแห่งชาติ NUGรัฐบาล NUGNUGกองทัพพม่าติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/as1fkSBPJu4/95431,12_10_2021
‘ก้าวไกล’ ขอบคุณประชาชนบริจาคภาษีรวม 12 ล้าน สูงอันดับ 1 แซง ปชป.แชมป์เก่าเกือบ 4 เท่า,"Submitted on Tue, 2021-10-12 18:50‘ก้าวไกล’ ขอบคุณประชาชนบริจาคภาษีรวม 12 ล้านบาท สูงอันดับ 1 ย้ำสานต่ออุดมการณ์ ทำงานคุ้มค่าจ้าง พรรคกล้า ขอบคุณหลังยอดติดอันดับ 3 ขณะที่ 'เทพไท' อัดกรรมการบริหารพรรค ปชป. หลังก้าวไกลเป็นแชมป์รับเงินบริจาคจากภาษี โฆษก ปชป. ตอกกลับพรรคทำงานจริง ไม่ฉาบฉวย 12 ต.ค. 2564 ทีมสื่อพรรคก้าวไกล รายงานว่า ที่พรรคก้าวไกล ณัฐชา บุญไชยอินสวัสดิ์ โฆษกพรรคก้าวไกล กล่าวถึงกรณี กกต. เผยแพร่ข้อมูลยอดบริจาคภาษีอุดหนุนพรรคการเมืองประจำปี 2563 ณัฐชากล่าวว่า จากข้อมูลตัวเลขผู้บริจาคภาษีให้กับพรรคการเมืองที่ กกต. เผยแพร่ออกมา ตนในฐานะรองโฆษกพรรคก้าวไกล ขอขอบคุณผู้เสียภาษีทุกท่านที่ร่วมกันอุดหนุนภาษีให้กับพรรคก้าวไกลในปีภาษี 2563 ที่ผ่านมา “พรรคก้าวไกลมียอดเงินบริจาคสูงกว่า 12 ล้านบาท เป็นพรรคการเมืองที่ได้รับเงินอุดหนุนภาษีสูงที่สุดเป็นอันดับ 1 ถือเป็นเครื่องชี้วัดหนึ่งที่แสดงให้เห็นว่าประชาชนเห็นผลงานของพรรคเป็นที่ประจักษ์ โดยพรรคก้าวไกลในฐานะที่เป็นพรรคของประชาชน ขอยืนยันว่าเราจะใช้เงินอุดหนุนทุกบาททุกสตางค์อย่างคุ้มค่าเพื่อสานต่อภารกิจและอุดมการณ์อนาคตใหม่ร่วมกันจนกว่าจะถึงวันที่เราพูดได้อย่างเต็มปากว่า ประเทศนี้เป็นของประชาชน” โฆษกพรรคก้าวไกลกล่าวทิ้งท้ายว่าช่วงนี้เป็นช่วงปลายปีแล้ว ผู้เสียภาษีเงินได้สามารถบริจาคเงินให้พรรคเพื่อลดหย่อนภาษีได้สูงสุดถึง 10,000 บาท ทางออนไลน์ที่ https://www.moveforwardparty.org/donation/ ภายในสิ้นปี 2564 ส่วนผู้เสียภาษีเงินได้ที่ต้องกรอกเอกสาร ภงด. ในช่วงต้นปี 2565 สามารถกรอกเลข 164 ท้ายแบบฟอร์ม เพื่อแสดงเจตจำนงอุดหนุนภาษีให้พรรคก้าวไกลได้ โดยท่านจะไม่ต้องเสียภาษีเพิ่มเติมหรือมีผลทำให้เสียภาษีน้อยลง เพราะรัฐจะหักภาษีที่ท่านต้องจ่ายอยู่แล้ว(สูงสุดคนละ 500 บาท) มาให้พรรคก้าวไกลทำงานอย่างคุ้มค่าต่อไป สมกับที่ประชาชนกล่าวว่า “พรรคนี้ทำงานคุ้มค่าจ้าง” ทั้งนี้ จากข้อมูลการแสดงเจตนาอุดหนุนเงินภาษีให้กับพรรคการเมืองประจำปี 2563 จากคณะกรรมการการเลือกตั้ง(กกต.) พบว่า 5 พรรคการเมืองอันดับแรกที่มียอดบริจาคสูงสุดได้แก่ 1. พรรคก้าวไกล 12,695,738.77 บาท 2. พรรคประชาธิปัตย์ 3,241,639.30 บาท 3. พรรคกล้า 2,532,740.71 บาท 4. พรรคพลังประชารัฐ 2,032,004.08 บาท และ 5.พรรคเพื่อไทย 1,422,517.81 บาท โดยพรรคก้าวไกลมียอดผู้บริจาคสูงสุดคือ 29,249 คน คิดเป็น 45.2% ของผู้แสดงเจตนาอุดหนุนเงินภาษีให้กับพรรคการเมืองทั้งหมด 64,705 คน และมียอดเงินบริจาคภาษีกว่า 12,695,738.77 บาท หรือคิดเป็น 52.37% ของยอดเงินที่บริจาคให้พรรคการเมืองทั้งหมด 24,243,343.67 บาท มากที่สุดเป็นอันดับ 1 สามารถโค่นพรรคประชาธิปัตย์แชมป์หลายสมัยได้สำเร็จ พรรคกล้า ขอบคุณหลังยอดติดอันดับ 3 มติชนออนไลน์ รายงานด้วยว่า กรณ์ จาติกวนิช หัวหน้าพรรคกล้า เขียนข้อความระบุว่า จากการรายงานผลการบริจาคภาษีโดยประชาชนแก่พรรคการเมือง ผ่านการยื่นแบบ ภงด.90/91 ในรอบปี 2563 ที่ผ่านมา พรรคกล้าได้ยอดเงินรวมเป็นพรรคอันดับ 3 จำนวน 2.5 ล้านบาท ตนขอ “ขอบคุณทุกการสนับสนุน” จากทุกคนที่เห็นด้วยกับแนวทางของพรรคกล้าครับ พรรคกล้า เป็นพรรคการเมืองใหม่ ก่อตั้งได้เพียงปีกว่า ด้วยความมุ่งมั่นที่จะทำงาน #การเมืองสร้างสรรค์ ยึดหลัก #ปฏิบัตินิยม #ลงมือทำ เพื่อพัฒนาเศรษฐกิจของประเทศ ให้คำมั่นว่า เราจะใช้เงินภาษีจากประชาชนให้คุ้มค่า และคำนึงถึงประโยชน์ของประชาชนเป็นที่ตั้งในการทำงานการเมืองของเรา 'เทพไท' อัดกรรมการบริหารพรรค ปชป. หลังก้าวไกลเป็นแชมป์รับเงินบริจาคจากภาษี อย่างไรก็ตามวานนี้ (11 ต.ค.64) ไทยโพสต์ รายงานว่า เทพไท เสนพงศ์ อดีต ส.ส.นครศรีธรรมราช พรรคประชาธิปัตย์ ได้โพสต์เฟซบุ๊กส่วนตัว กลุ่มบุคคลที่บริจาคภาษีเงินได้ให้กับพรรคการเมือง ส่วนใหญ่จะเป็นคนชั้นกลาง หรือเป็นคนกรุงเทพฯ และปริมณฑลเป็นส่วนใหญ่ จากเมื่อก่อนพรรคประชาธิปัตย์จะเป็นแชมป์ในการได้รับบริจาคมาโดยตลอด แต่มาปีนี้พรรคที่เป็นแชมป์ได้รับการบริจาคสูงสุด คือพรรคก้าวไกล ที่มียอดการบริจาคทิ้งห่างพรรคการเมืองอื่นหลายเท่าตัว และที่น่าจับตามองอีกพรรคหนึ่งคือพรรคกล้า ที่มียอดการได้รับบริจาคภาษีสูงเป็นอันดับ 3 มากกว่าพรรคการเมืองใหญ่อย่างพรรคเพื่อไทย และพรรคพลังประชารัฐอีก ทั้งที่เป็นพรรคการเมืองก่อตั้งใหม่ ""จากยอดเงินของการบริจาคภาษี น่าจะเป็นดัชนีหรือนัยทางการเมืองได้ระดับหนึ่ง ที่บ่งบอกว่าคนชั้นกลางที่มีการเสียภาษีเป็นส่วนใหญ่ และคนในเขตกรุงเทพฯ และปริมณฑล ที่เป็นผู้เสียภาษีเงินได้ มีความสนใจและให้การสนับสนุนพรรคก้าวไกลมากที่สุด"" ""พรรคประชาธิปัตย์ ที่เคยเป็นแชมป์การได้รับบริจาคมาโดยตลอดนั้น แต่กลับมียอดบริจาคลดลงอย่างน่าใจหาย น่าจะเป็นสัญญาณทางการเมืองบางอย่าง ที่คณะกรรมการบริหารพรรคจะต้องทบทวนการทำงานของพรรค ทั้งในเรื่องท่าที จุดยืน และอุดมการณ์ทางการเมืองของพรรค และจะต้องหาคำตอบให้ได้ว่า ทำไมยอดการรับบริจาคของพรรคจากผู้เสียภาษีเงินได้ลดลงไปมากกว่าที่ผ่านมา เพราะข้อมูลจากการบริจาคภาษีเงินได้ของผู้เสียภาษีให้กับพรรคการเมือง จะเป็นผลโพลวัดความนิยมได้ชัดเจนกว่าผลโพลบางสำนักเสียด้วยซ้ำไป” เทพไท ระบุ โฆษก ปชป. ตอกกลับพรรคทำงานจริง ไม่ฉาบฉวย ด้าน ราเมศ รัตนะเชวง โฆษกพรรคประชาธิปัตย์ ตอบโต้นายเทพไทว่า ความนิยมในทางการเมืองคงจะนำมาประเด็นใดประเด็นหนึ่ง แล้วมาตัดสินในทุกเรื่องคงไม่ได้ ส่วนของพรรคหากติดตามการทำงานด้วยใจที่เปิดกว้าง ท่าที จุดยืน และอุดมการณ์ทางการเมืองของพรรค คือการทำงานให้ประชาชนและประเทศยึดมั่นผลสำเร็จของงานและความยั่งยืนในอนาคต ยึดมั่นในระบอบประชาธิปไตยอันมีพระมหากษัตริย์ทรงเป็นประมุข ไม่โกงกิน และไม่คิดล้มสถาบัน เชื่อว่าจะเห็นความจริง และประชาชนก็เห็นว่าพรรคทำงานจริง ไม่ทำงานฉาบฉวย หรือหวือหวา พูดจาให้สนุกสะใจไปวันๆ ""หากคิดว่าสิ่งที่พรรคทำไม่ดี หรือไม่เกิดประโยชน์แก่ประชาชนใดๆ เลย ก็ช่วยเสนอให้มีการยกเลิกประกันรายได้พี่น้องเกษตรกรชาวสวนยาง ชาวนา มันสำปะหลัง อ้อย ข้าวโพด ให้ยกเลิกที่ไปสร้างบ้านมั่นคงให้แก่ประชาชนที่ยากจน ให้ยกเลิกการส่งออกที่มียอดเพิ่มขึ้น ให้ยกเลิกพาณิชย์ลดราคาเพื่อประชาชน ให้ยกเลิกการพัฒนาระบบชลประทานทั้งหมดที่กระทรวงเกษตรและสหกรณ์ทำ และอีกมากมายสิ่งที่ดีที่พรรคทำก็ต้องยกเลิกให้หมด การที่นายเทพไทออกมากล่าวเช่นนี้ก็จะไม่เป็นธรรมต่อพรรค เหมือนพรรคไม่ได้ทำอะไรในสิ่งที่ดีเลย"" โฆษกพรรคประชาธิปัตย์กล่าว ข่าวการเมืองชนชั้นกลางพรรคก้าวไกลพรรคกล้าพรรคประชาธิปัตย์ยอดเงินบริจาคภาษีติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/FFgQdUq5RRg/95432,12_10_2021
'อังคณา-อัญชา' เดินหน้าสู้ต่อ คดีเว็บไซต์ IO ฟ้องสำนักนายกฯ-กองทัพบก ให้ข้อมูลใส่ร้ายบิดเบือน,"Submitted on Tue, 2021-10-12 19:34อังคณา นีละไพจิตร และอัญชนา หีมมิหน๊ะ พร้อมทนายความ เข้าฟังการนัดสืบพยานโจทก์ ในคดีที่ที่ทั้งสองยื่นฟ้องสำนักนายกรัฐมนตรี และกองทัพบก กรณีสนับสนุนเว็บไซต์ IO โจมตีการทำงานนักของนักป้องป้องสิทธิฯ ด้านทนายความเชื่อกระบวนการฟ้องร้องจะเปลือยรัฐและทำให้เห็นถึงโครงสร้างที่รัฐสนับสนุนให้มีปฏิบัติการไอโอเกิดขึ้นจริง แม้รัฐจะปฏิเสธความผิดก็พร้อมสู้ทุกนัด ขณะที่ศาลสืบนัดพยานโจทก์และจำเลยอีกครั้งในเดือน พ.ค. 2565 12 ต.ค. 2564 วันนี้ (12 ต.ค. 2564) ที่ศาลแพ่ง ถ.รัชดาภิเษก อังคณา นีละไพจิตร และอัญชนา หีมมิหน๊ะ นักปกป้องสิทธิมนุษยชน พร้อมทนายความเดินทางเข้ารับฟังการนัดชี้สองสถานหรือนัดสืบพยานโจทก์ในคดีที่ทั้งคู่เป็นโจทก์ยื่นฟ้องสำนักนายกรัฐมนตรี และกองทัพบก ในความผิดฐานละเมิด พ.ร.บ.ความผิดทางละเมิดของเจ้าหน้าที่ พ.ศ. 2539 สำหรับคดีดังกล่าวนี้สืบเนื่องมาจากการอภิปรายไม่ไว้วางใจรัฐบาลในรัฐสภา เมื่อปี 2563 โดยวิโรจน์ ลักขณาอดิศร ส.ส.บัญชีรายชื่อพรรคก้าวไกล ซึ่งอภิปรายเกี่ยวกับปฏิบัติการข่าวสาร (IO) ต่อมาพบว่าการอภิปรายถึงขบวนการปฏิบัติการข่าวสาร (IO) กรณีจัดทำและเผยแพร่ข้อมูลบิดเบือนใส่ร้ายนักปกป้องสิทธิฯ ทางโลกออนไลน์ผ่านทางเว็บไซต์ Pulony.blogspot.com จึงทำให้นักปกป้องสิทธิฯ ได้รับความเสียหายต่อชื่อเสียง เกียรติคุณ และจิตใจ จึงมาฟ้องร้องต่อศาลแพ่ง เพื่อให้รับผิดต่อปฏิบัติการข่าวสารที่เกิดขึ้น โดยในวันที่ 4 พ.ย. 2563 อังคณาและอัญชนายื่นฟ้องสำนักนายกรัฐมนตรีในฐานะที่หน่วยงานที่กำกับดูแลกองอำนวยการรักษาความมั่นคงภายในราชอาณาจักร (กอ.รมน.) และกองทัพบก ในความผิดฐานละเมิด ตาม พ.ร.บ.ความผิดทางละเมิดของเจ้าหน้าที่ พ.ศ.2539 พร้อมทั้งเรียกค่าเสียหายเป็นจำนวนเงิน 3,000,000 บาท และ 2,000,000 บาท ตามลำดับ กรณีจัดทำและเผยแพร่ข้อมูลบิดเบือนใส่ร้ายผู้หญิงนักปกป้องสิทธิฯทางโลกออนไลน์ผ่านทางเว็บไซต์ Pulony.blogspot.com สัญญา เอียดจงดี ทนายความฝ่ายโจทก์ให้สัมภาษณ์กับสื่อมวลชนภายหลังรับฟังการนัดชี้สองสถานหรือนัดสืบพยานโจทก์เสร็จสิ้นแล้วว่า วันนี้ อัยการซึ่งเป็นทนายความของจำเลยทั้งสองได้ยื่นคำให้การมาแล้ว โดยอัยการกล่าวประเด็นตามคำให้การว่าโจทก์ทั้ง 2 คนไม่มีอำนาจฟ้อง และปฏิเสธว่าเว็บไซต์ Pulony.blogspot.com ไม่ใช่ของ กอ.รมน. และกองทัพบก รวมถึงระบุว่าเจ้าหน้าที่ในสังกัดไม่ได้มีความเกี่ยวข้องกับข้อความที่โพสต์ตามที่โจทก์ฟ้อง ดังนั้น จำเลยทั้งสองจึงไม่ต้องรับผิด นอกจากนี้ ยังมีการต่อสู้ว่าคดีขาดอายุความไปแล้ว 'อังคณา-อัญชนา' ฟ้องแพ่ง สำนักนายกฯ-ทบ. ปม กอ.รมน.ทำ IO แพร่ข้อมูลบิดเบือน-ใส่ร้าย ผ่านเว็บ Pulony เปิดสไลด์ ส.ส.วิโรจน์ อีกครั้ง เพจไหนเป็นเป้า บัญชีไหนเป็นหมายของ IO ทหาร สัญญากล่าวเพิ่มเติมว่าเมื่อศึกษาคำฟ้อง เอกสารท้ายฟ้อง รวมถึงคำให้การและเอกสารแนบท้ายคำให้การทั้งหมด มีประเด็นที่ฝ่ายโจทก์ต้องแสดงพยานหลักฐานเพื่อสนับสนุนว่าเว็บไซต์ Pulony.blogspot.com นั้น มีส่วนเกี่ยวข้องกับ กอ.รมน. และ/หรือกองทัพบก หรือแสดงหลักฐานเพื่อพิสูจน์ว่าเว็บไซต์ดังกล่าวจัดทำหรือเกี่ยวข้องกับฝ่ายรัฐบาลจริง โดยเน้นเรื่องการจัดสรรงบประมาณสนับสนุนในพื้นที่สามจังหวัดชายแดนภาคใต้ ซึ่งมีความเกี่ยวข้องกับกองทัพภาค 4 ส่วนหน้า หรือ กอ.รมน ภาค 4 ส่วนหน้า และเจ้าหน้าที่ในหน่วยงานดังกล่าว แบบไหน อย่างไรบ้าง ซึ่งเป็นเรื่องที่ค่อนข้างซับซ้อน และอาจจะต้องใช้พยานผู้เชี่ยวชาญหลายด้านมานำสืบยืนยันหลักการเหล่านี้ รวมถึงอาจจะต้องมีการนำเสนอหลักฐานภาพรวมเกี่ยวข้องกับการปฏิบัติการข่าวสาร (IO) ที่กระทำโดยรัฐ ซึ่งจะต้องมีผู้เชี่ยวชาญมาให้ความเห็นด้านนี้ด้วย ""ตั้งแต่แรกแล้วเรามองว่า รัฐค่อนข้างที่จะมีความเป็นมืออาชีพ ในการจัดการกระบวนการไอโอ ในทุกรูปแบบไม่ว่าจะเป็นสามจังหวัดชายแดนใต้ หรือในส่วนของกองทัพภาคสองที่มีการอภิปรายไปในรัฐสภา มันมีการตัดตอน มันมีการจัดตั้งอย่างเป็นระบบจริงๆ มันทำให้การพิสูจน์ตัวตนค่อนข้างที่จะลำบาก แต่ถ้าเรามองและเชื่อมั่นว่าเรานำเสนอในภาพรวมให้เห็นโครงสร้างทั้งหมดของรัฐ มันจะเป็นการเปลือยรัฐเลยว่า คุณสนับสนุนให้มีปฏิบัติการไอโอเกิดขึ้นจริงและคุณสนับสนุนงบประมาณไปจริง ภายใต้เงื่อนไขการพิสูจน์ของเรา เราพิสูจน์ได้ในเบื้องต้นประมาณนี้"" สัญญากล่าว พร้อมระบุว่าศาลแพ่งนัดสืบพยานโจทก์และจำเลยอีกครั้งในเดือน พ.ค. 2565 ด้านอังคณา ในฐานะผู้ฟ้องคดีกล่าวว่า ลำดับแรกต้องขอบคุณศาลที่รับคดีนี้ไว้พิจารณา ซึ่งถือเป็นคดีแรกที่ผู้เสียหายจากการถูกด้อยค่าจากปฏิบัติการ IO ได้นำคดีขึ้นสู่การพิจารณาของศาลยุติธรรม ที่ผ่านมามีนักปกป้องสิทธิมนุษยชนจำนวนมากที่เป็นเหยื่อของ IO ที่พยายามสร้างความเกลียดชังต่อนักสิทธิมนุษยชนโดยเฉพาะผู้หญิง โดยที่หน่วยงานรัฐที่มีหน้าที่และอำนาจกลับไม่สามารถปกป้องสิทธิของผู้เสียหาย ไม่สามารถยุติปฏิบัติการนี้ และนำตัวผู้กระทำผิดมาลงโทษได้ “หลายปีที่ผ่านมาดิฉันตกเป็นเหยื่อการด้อยค่าของปฏิบัติการ IO มาโดยตลอด และพยายามหาความเป็นธรรมทุกวิถีทาง ทั้งการแจ้งความการร้องทุกข์ต่อกองบังคับการปราบปรามการกระทําความผิดเกี่ยวกับอาชญากรรมทางเทคโนโลยี (ปอท.) และพนักงานสอบสวนในท้องที่ แต่พบว่าเจ้าหน้าที่รัฐไม่สามารถนำตัวผู้กระทำผิดมาลงโทษได้ อีกทั้งยังปล่อยให้ website และปฏิบัติการ IO เหล่านี้กระทำการคุกคามและด้อยค่าประชาชนโดยเฉพาะนักสิทธิมนุษยชนต่อไป” “ในการฟ้องคดีครั้งนี้ ดิฉันไม่มีความหนักใจใดๆ แม้ภาระในการพิสูจน์จะตกเป็นของผู้เสียหายซึ่งถือเป็นความยากและท้าทายอย่างมาก เพราะผู้ถูกกล่าวหาเป็นหน่วยงานรัฐ ดิฉันยังเชื่อมั่นว่าศาลจะให้ความเป็นธรรม” “ในส่วนของคดี พยานหลักฐานที่นำเสนอต่อศาลเป็นเอกสารที่หน่วยงานรัฐเองเป็นผู้นำเสนอต่อคณะกรรมาธิการพิจารณางบประมาณของรัฐสภาซึ่งเป็นเอกสารราชการ และต่อมาฝ่ายค้านได้ตั้งคำถามต่อนายกรัฐมนตรีในเรื่องการด้อยค่านักสิทธิมนุษยชนโดยรัฐ ดิฉันเห็นว่ารัฐจึงต้องมีความกล้าหาญในการรับผิดชอบและพร้อมรับผิด และเยียวยาความเสียหายที่เกิดขึ้นกับเหยื่อ ไม่ควรปกป้องหน่วยงานหรือเจ้าหน้าที่ที่กระทำผิด และไม่ควรคิดว่าการยอมรับผิดเป็นการเสียหน้า ดิฉันเชื่อว่าการนำคดีขึ้นสู่การพิจารณาในศาลครั้งนี้ จะเป็นส่วนหนึ่งของการเปิดเผยความจริง เป็นการเยียวยาแก่เหยื่อ และจะเป็นประโยชน์ต่อสาธารณะ อีกทั้งจะนำมาสู่การคุ้มครองสิทธิของประชาชนจากการละเมิดโดยรัฐ” อังคณากล่าว 'ณัฐชา ก้าวไกล' เปิดโปง IO 'ประยุทธ์ทำ ขอกำลังประยุทธ์ เพื่อป้องประยุทธ์' - รมช.กลาโหม ยันไม่เคยสั่งกองทัพ-กอ.รมน. ขณะที่ อัญชนากล่าวว่าจุดเริ่มต้นของเรื่องนี้มันอยู่ที่การกระทำที่ไม่ถูกต้อง เส้นทางต่อมาคือเราทำให้เห็นในสิ่งที่ถูกต้อง และสิ่งที่ควรจะเป็นมากกว่า เป็นความพยายามที่จะทำให้ทุกคนได้เห็นว่า รัฐควรทำอะไรมากกว่าและรัฐไม่ควรทำอะไรมากกว่า และสำหรับเราเองหน่วยงานที่ให้การสนับสนุนช่วยเหลือตรงนี้ก็สู้เต็มที่ เพราะฉะนั้นเราก็เชื่อมั่นว่า เราจะทำให้มันเห็นภาพที่มันชัดเจนว่าสิ่งนี้มันไม่ควรเกิดขึ้นกับใครและการใช้งบประมาณของแผ่นดินไม่ควรจะใช้เพื่อทำร้ายหรือทำลายประชาชนแต่ควรจะใช้เพื่อปกป้องพิทักษ์รักษาสิทธิ์ให้กับประชาชน ด้าน ปรานม สมวงศ์ จากองค์กรโพรเทคชั่น อินเตอร์เนชั่นแนล ซึ่งทำงานกับผู้หญิงนักปกป้องสิทธิมนุษยชนได้กล่าวว่าเรื่องการคุกคามผู้หญิงนักปกป้องสิทธิฯ ได้รับการติดตามและสนใจจากสหประชาชาติ (UN) โดยเฉพาะรายงานล่าสุดในการประชุมของคณะมนตรีสิทธิมนุษยชนแห่งสหประชาชาติ รายงานดังกล่าวได้ยกตัวอย่างประเทศที่ปรากฏกรณีการตอบโต้/แก้แค้น (reprisal) ต่อพลเมืองที่เป็นนักปกป้องสิทธิฯ บ่อยครั้ง และหนึ่งในนั้นคือกรณีของอังคณาที่มีรายงานของเลขาธิการสหประชาชาติให้ความสนใจต่อเนื่องมาหลายปีต่อการถูกล่วงละเมิด การข่มขู่ และการรณรงค์ป้ายสีออนไลน์ต่อนักปกป้องสิทธิมนุษยชน รวมถึงการพูดถึงกรณีที่อังคณาได้ยื่นฟ้องต่อสำนักนายกรัฐมนตรีและกองทัพบกเพื่อเรียกร้องค่าเสียหายที่เกี่ยวข้องกับการดำเนินงานผ่าน pulony.blogspot.com ซึ่งผู้หญิงนักปกป้องสิทธิฯ ได้กล่าวหาว่ามีใช้เงินสาธารณะโจมตีผู้หญิงนักปกป้องสิทธิมนุษยชน รวมถึงการร้องขอให้ลบรายงานข่าวปลอม เนื้อหาที่ไม่เหมาะสม และการบิดเบือนข้อมูล ข่าวการเมืองสิทธิมนุษยชนข่าวการเมืองสิทธิมนุษยชนอังคณา นีละไพจิตรอัญชนา หีมมีหน๊ะสัญญา เอียดจงดีศาลแพ่งIOปฏิบัติการข้อมูลข่าวสารกองทัพบกสำนักนายกรัฐมนตรีPulonyกอ.รมน.ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/DtsVpuZH83U/95433,12_10_2021
'CALMER ROUGE' ศิลปะหรือขยะบนที่สาธารณะ,"Submitted on Tue, 2021-10-12 21:19ป๊อบ - วิศรุต แสนคำ : เรื่อง “CALMER ROUGE” เป็นงานศิลปะที่บุกยึดพื้นที่สาธารณะใจกลางท่าแพของเชียงใหม่ของ artn’t กลุ่มศิลปินรุ่นใหม่ เพื่อแสดง Performance Art ต่อเนื่องยาวนาน 192 ชั่วโมง ตั้งแต่วันที่ 6 ตุลา – 14 ตุลา โดยใช้ชีวิตของรามิล - ศิวะ วิธญ หนึ่งในสมาชิก artn’t และผู้ต้องหาคดี ม.112 เป็นตัวแสดงและสื่อสารกับผู้คนที่มาดู #ClamerRouge พยายามช่วงชิงพื้นที่ (สาธารณะ) และเวลาในเดือนตุลาที่เป็นของประชาชน ประกอบไปด้วยคนหนึ่งคนที่นั่งอยู่ท่ามกลางกองหนังสือพิมพ์ ลวดหนาม เศษเลือดที่แห้งกรัง และเก้าอี้สีแดง 2 ตัว ที่ตั้งเผชิญหน้ากันระหว่างศิลปินและคนดู บริเวณหน้าประตูท่าแพซึ่งถือเป็นพื้นที่สาธารณะจุดสำคัญของเมืองเชียงใหม่ ศิลปะที่ไม่สวยงามแต่มีเลือดเนื้อและชีวิตชักชวนให้คนที่พบเห็น หรือแม้กระทั่งเจ้าหน้ารัฐที่เกี่ยวข้องเข้ามาค้นหาความหมายของสิ่งนี้ โดยปราศจากคำอธิบายจากผู้แสดง นอกจากไม่อธิบายแล้ว รามิลยังเชิญชวนให้คนมาดูบอกเล่าสิ่งที่เห็นและรู้สึกให้เขาฟังเสียเอง ข่าวการเมืองวัฒนธรรมสิทธิมนุษยชนCALMER ROUGEศิลปะศิวะ วิธญรามิล-วิธญา คลังนิลArtn’tมัลติมีเดียติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/shGK6ydGazc/95435,12_10_2021
ประชุม กมธ. พ.ร.บ.อุ้มหาย-ซ้อมทรมาน นัด 2 ถกนิยาม-เตรียมผลักดันให้ทันประชุมสภา พ.ย. นี้,"Submitted on Tue, 2021-10-12 21:15เปิด 10 ข้อแนะนำหลังการประชุม กมธ. พิจารณาร่าง พ.ร.บ.อุ้มหาย-ซ้อมทรมาน ครั้งที่ 2 ถกคำนิยาม 'การทรมาน' หลักการและบทลงโทษ พร้อมเชิญผู้เชี่ยวชาญและผู้แทนจากหน่วยงานต่างๆ เข้าร่วมหารือ ด้าน ประธาน กมธ. เผยเตรียมผลักดันให้ร่าง พ.ร.บ. ฉบับนี้เสร็จทันประชุมสภาเดือน พ.ย. นี้ 12 ต.ค. 2564 มูลนิธิผสานวัฒนธรรม ซึ่งเป็นหนึ่งในผู้แทนภาคประชาชนในคณะกรรมาธิการวิสามัญ (กมธ.) พิจารณาร่าง พ.ร.บ.ป้องกันและปราบปรามการทรมานและการกระทำให้บุคคลสูญหาย พ.ศ. … รายงานว่าวันนี้ (12 ต.ค. 2564) เวลา 09.30 น. ณ สภาผู้แทนราษฎร กมธ. ได้จัดการประชุมครั้งที่ 2 ตามวาระกำหนด เพื่อพิจารณาร่าง พ.ร.บ.ทรมาน-อุ้มหาย ในวาระที่ 2 ให้แล้วเสร็จก่อนจะส่งเข้าที่ประชุมสภาผู้แทนราษฎรให้ทันสมัยประชุมหน้า ซึ่งจะมีขึ้นในเดือน พ.ย. นี้ เพื่อมีมติผ่านร่างกฎหมายดังกล่าวและประกาศใช้เป็นกฎหมายต่อไป โดยที่ประชุมวันนี้ ได้รับเกียรติจาก ศ.กิตติคุณ วิทิต มันตาภรณ์ ศาสตราภิชานประจำคณะนิติศาสตร์ จุฬาลงกรณ์มหาวิทยาลัย ผู้เชี่ยวชาญกฎหมายระหว่างประเทศ ได้มาให้ข้อมูลเกี่ยวกับอนุสัญญาว่าด้วยการต่อต้านการทรมาน และการกระทำอื่นๆ ที่โหดร้าย ไร้มนุษยธรรม หรือที่ย่ำยีศักดิ์ศรี (CAT) และอนุสัญญาระหว่างประเทศว่าด้วยการคุ้มครองบุคคลทุกคนจากการบังคับให้หายสาบสูญ (ICPPED) ซึ่งอนุสัญญาทั้ง 2 ฉบับนี้เป็นที่มาของการร่างกฎหมายอนุวัติการที่มีเนื้อหาในการบัญญัติให้การทรมานและการบังคับบุคคลให้สูญหายเป็นความผิดในทางอาญา และจำเป็นอย่างยิ่งที่จะต้องมีการทบทวนรายมาตราอย่างละเอียดถี่ถ้วนในชั้น กมธ.วิสามัญ เพื่อให้นิยามความหมายของการกระทำผิด หลักการกฎหมาย และบทลงโทษมีความสอดคล้องกับพันธกรณีระหว่างประเทศที่ไทยมีพันธะผูกพัน นอกจากนี้ ในที่ประชุมยังประกอบด้วย ผู้แทนจากหน่วยงานราชการ อาทิ กรมคุ้มครองสิทธิและเสรีภาพ กระทรวงยุติธรรม หน่วยงานอิสระ เช่น คณะกรรมการสิทธิมนุษยชนแห่งชาติ หน่วยงานระหว่างประเทศ เช่น สมาคมเพื่อการป้องกันการทรมาน (APT) และภาคประชาชนอย่างเครือข่ายครอบครัวผู้เสียหายจากการทรมานและการบังคับสูญหาย เข้ามาร่วมสังเกตการณ์ แลกเปลี่ยนความคิดเห็น และให้ข้อเสนอแนะเกี่ยวกับร่าง พ.ร.บ.ป้องกันและปราบปรามการทรมานและการกระทำให้บุคคลสูญหาย พ.ศ. … เพื่อนำไปใช้ในการพิจารณาร่างกฎหมายรายมาตราต่อไป หลังการประชุมเสร็จสิ้น เวลา 11.30 น. ชวลิต วิชยสุทธิ์ ส.ส. จ.นครพนม พรรคเพื่อไทย ในฐานะประธาน กมธ. แถลงข่าวกับสื่อมวลชนว่า วันนี้ กมธ. พิจารณา ร่าง พ.ร.บ.ทรมาน-อุ้มหาย ได้จัดการประชุมเป็นครั้งที่ 2 เพื่อดำเนินการให้ร่างกฎหมายดังกล่าวผ่านกระบวนการในวาระที่ 2 โดยได้นำร่างกฎหมายที่มีชื่อเดียวกันมาร่วมพิจารณาทั้งสิ้น 4 ฉบับ ได้แก่ 1. ร่างของรัฐบาล โดยกระทรวงยุติธรรม ซึ่งเป็นร่างหลัก 2. ร่างของพรรคประชาชาติ 3. ร่างของพรรคประชาธิปัตย์ และ 4. ร่างของคณะกรรมาธิการการกฎหมาย การยุติธรรม และสิทธิมนุษยชน โดย สิระ เจนจาคะ ส.ส.พรรคพลังประชารัฐและคณะ “โดยที่ประชุม กมธ. วันนี้ ได้ปรึกษาหารือกันแล้ว เห็นว่าการพิจารณาในวาระที่ 2 นี้ ควรเสร็จสิ้นภายในเดือน ต.ค. เพื่อให้ทันเสนอเข้าที่ประชุมสภาผู้แทนราษฎรในสมัยหน้าที่จะมีขึ้นเดือน พ.ย. นี้ และเพื่อให้ร่างนี้ผ่านการพิจารณาโดยรอบคอบ ก็อาจจะต้องทุ่มเท โดยอาจต้องเพิ่มวันประชุมเพื่อให้ร่างกฎหมายนี้ กลไกนี้ผ่านไปด้วยความรอบคอบ และเมื่อขณะเดียวกัน สังคมก้อยากให้กฎหมายฉบับนี้มีผลบังคับใช้ หลังจากที่มีคดี อดีต ผกก. ที่ จ.นครสวรรค์ การแถลงข่าววันนี้จึงเป็นการยืนยันว่า กมธ.มีความตั้งใจอย่างมากที่จะให้กฎหมายฉบับนี้เป็นไปด้วยความเรียบร้อยและสมบูรณ์ และที่สำคัญคือต้องเป็นไปตามอนุสัญญาระหว่างประเทศที่ไทยได้ลงนามไว้” ชวลิต กล่าว 'รังสิมันต์ โรม' ชี้รูรั่ว 5 ข้อของร่าง พ.ร.บ.อุ้มหายฉบับ ครม.-บก.ลายจุด เผย ตร.ใหญ่เคยล็อบบี้ถอน กม. #ประชุมสภา ผ่านวาระ 1 พ.ร.บ.ซ้อมทรมาน-อุ้มหาย พร้อมย้อนดูอภิปราย ส.ส. พูดอะไรบ้าง ด้าน รังสิมันต์ โรม รองประธาน กมธ. คนที่ 4 กล่าวว่า กฎหมายฉบับนี้ได้รับการติดตามอย่างมากจากหน่วยงานระหว่างประเทศ อาจสรุปได้ว่า โลกกำลังจับตามองว่าการพิจารณาร่างกฎหมายฉบับนี้จะเป็นอย่างไร ในขั้นตอนการพิจารณาของ กมธ. เรามีความตั้งใจอย่างดีที่สุด เพื่อให้ร่างกฎหมายเข้าสู่ที่ประชุมสภาผู้แทนราษฎรได้ทันสมัยประชุมหน้า เดือน พ.ย. นี้ และทำให้การพิจารณาร่างกฎหมายวาระที่ 2 และ 3 ผ่านพ้นไปได้อย่างรวดเร็วและลุล่วงไปได้ด้วยดี “โดยกฎหมายฉบับนี้ไม่ใช่กฎหมายที่มีขึ้นเพื่อคนบางคนหรือคนเฉพาะกลุ่ม แต่เราต้องการสร้างหลักประกันว่าสังคมของเราจะต้องปลอดภัย โดยเชื่อว่าถ้าเราสามารถผลักดันร่างกฎหมายฉบับดังกล่าวนี้ให้ก้าวหน้าและประกาศใช้อย่างเป็นทางการได้เมื่อไร สังคมไทยก็จะมีความปลอดภัยมากยิ่งขึ้น” รังสิมันต์กล่าว รังสิมันต์ ได้โพสต์ข้อความผ่านเพจเฟซบุ๊ก Rangsiman Rome - รังสิมันต์ โรม ระบุว่าวิทิตให้ข้อเสนอแนะในการพัฒนากฎหมายป้องกันปราบปรามการทรมาน-อุ้มหายของไทย ซึ่งในบางเรื่องยังไม่มีในร่างฉบับของ ครม. ไว้ 10 ข้อด้วยกัน ได้แก่ ต้องกำหนดนิยามความหมายของการทรมาน และการบังคับให้บุคคลสูญหาย ให้ชัดเจน ครอบคลุมทุกองค์ประกอบ รวมถึงกำหนดเรื่องของการกระทำที่โหดร้าย ไร้มนุษยธรรม และลดทอนศักดิ์ศรี เอาไว้ด้วย ต้องกำหนดให้สิทธิในการไม่ถูกทรมาน-อุ้มหาย เป็นสิทธิเด็ดขาด จะอ้างเงื่อนไขใดๆ มายกเว้นไม่ได้ ไม่เว้นแม้กระทั่งเรื่องความมั่นคง การบรรจุหลักการห้ามผลักดันผู้ลี้ภัยกลับประเทศต้นทาง หากมีเหตุเชื่อได้ว่าการทำเช่นนั้นจะทำให้ได้รับอันตรายจากการทรมาน-อุ้มหาย ตามร่าง พ.ร.บ. นี้ (Non-refoulement) กำหนดให้ความผิดตามร่าง พ.ร.บ. นี้ครอบคลุมการกระทำผิดนอกราชอาณาจักรด้วย (Universal Jurisdiction) พัฒนากระบวนการสืบสวนสอบสวนให้เกิดความโปร่งใส เช่น มีอุปกรณ์บันทึกการสืบสวนสอบสวนอย่างรัดกุม กำหนดให้ความผิดตามร่าง พ.ร.บ. นี้เป็นความผิดต่อเนื่อง เริ่มนับอายุความเมื่อรู้เบาะแสพอสมควรถึงชะตากรรมของผู้ถูกกระทำ การตอบสนองและให้การคุ้มครองต่อเหยื่อ รวมถึงให้น้ำหนักแก่ครอบครัวผู้ถูกกระทำในฐานะที่เป็นเหยื่อด้วย การกำหนดโทษให้ได้สัดส่วนเหมาะสมกับความผิด การให้มีหน่วยงานตรวจสอบที่โปร่งใส โดยเฉพาะผู้ทำงานระดับปฏิบัติการที่มีความเป็นอิสระ การปฏิรูปการบังคับใช้กฎหมาย โดยหวังว่าร่าง พ.ร.บ.ฉบับนี้จะช่วยสร้างความเข้าใจใหม่ให้กับเจ้าหน้าที่ ว่าจริงๆ แล้วการมีกรอบกำหนดขอบเขตการใช้อำนาจนั้นจะเป็นผลดีต่อเจ้าหน้าที่เอง ในทางกลับกัน การให้อำนาจที่มากเกินไปเสียอีกที่อาจเป็นพิษภัยต่อบรรดาเจ้าหน้าที่ได้ นอกจากนี้ ยังมีผู้ให้ความเห็นท่านอื่นๆ ซึ่งรวมถึงตัวแทนจากคณะกรรมการสิทธิมนุษยชน (กสม.) และที่ปรึกษาประธานกรรมาธิการ ให้ข้อเสนอแนะเพิ่มเติม เช่น เรื่องการกำหนดให้ไม่มีอายุความ, การให้คณะกรรมการมีอำนาจสอบสวน มีสัดส่วนมาจากตัวแทนผู้เสียหาย, กระบวนการสอบสวนต้องไม่ได้มาจากหน่วยงานที่อาจเกี่ยวข้องกับการกระทำผิด หรือหน่วยงานใต้บัญชาการของรัฐบาล, การให้ภาระรับผิดชอบในการทำกระบวนการสอบสวนให้โปร่งใสเป็นของฝ่ายเจ้าหน้าที่ เป็นต้น ผู้จัดการออนไลน์ รายงานเพิ่มเติมว่า ชวลิต แถลงข่าวหลังการประชุมเสร็จสิ้น โดยระบุว่า กมธ. มีแนวทางในการพิจารณาร่าง พ.ร.บ.อุมหาย-ซ้อมทรมาร ใน 8 ประเด็น ได้แก่ 1) การกำหนดข้อยกเว้นการรับผิดหรือข้อแย้งกับ พ.ร.บ. 2) บทนิยามเกี่ยวกับการทรมาน การกระทำที่โหดร้ายไร้มนุษยธรรมหรือที่ย่ำยีศักดิ์ศรีความเป็นมนุษย์ การควบคุมตัว การกระทำให้บุคคลสูญหาย ผู้เสียหาย เจ้าหน้าที่ของรัฐและคณะกรรมการ 3) มาตรการป้องกันและการแจ้งจับ 4) การสืบสวน สอบสวนเป็นคดีต่อเนื่อง การกำหนดอายุความ 5) อำนาจสอบสวนคดีความผิด 6) ความรับผิดของผู้บังคับบัญชา และการกระทำความผิดของเจ้าหน้าที่ 7) การห้ามไม่ให้รับฟังพยาน หลักฐานจากการทรมาน และ 8) องค์ประกอบ การสรรหา และคุณสมบัติของคณะกรรมการ นอกจากนี้ ไทยรัฐออนไลน์ ยังรายงานโดยอ้างอิงคำพูดของศิริภา อินทวิเชียร รองโฆษกพรรคประชาธิปัตย์ ในฐานะโฆษก กมธ. ซึ่งระบุว่าในการประชุมครั้งถัดไป กมธ. จะพิจารณากฎหมายเป็นรายมาตรา และพิจารณาการให้นิยามคำว่า “การทรมาน” ให้ครอบคลุมตามที่อนุสัญญาระหว่างประเทศ เนื่องจากกฎหมายไทยปัจจุบัน ไม่ได้ให้นิยามของคำว่า “การทรมาน” ไว้ โดย กมธ. จะยึดหลักการสร้างกระบวนการยุติธรรมทางอาญาที่มีวิธีการคุ้มครองผู้ต้องหาให้ปลอดภัยจากการถูกกระทำทรมาน หรือทำให้สูญหายจากเจ้าหน้าที่รัฐ ข่าวการเมืองสิทธิมนุษยชนข่าวการเมืองสิทธิมนุษยชนมูลนิธิผสานวัฒนธรรมรังสิมันต์ โรมชวลิต วิชยสุทธิ์พ.ร.บ.ป้องกันและปราบปรามการทรมานและการกระทำให้บุคคลสูญหายพ.ร.บ.อุ้มหายการซ้อมทรมานกมธ.คณะกรรมาธิการ สภาผู้แทนราษฎรอุ้มหายติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/H-6m_dSCV_E/95434,12_10_2021
จาก 'สหายรัฐ' สู่ 'ป้านิ่ม' ขาประจำม็อบเชียงใหม่,"Submitted on Tue, 2021-10-12 22:28คิม ฮารุ x พัชรพร ศรีกันชัย : สัมภาษณ์/เรียบเรียง ""มันใกล้เวลาแล้ว ถ้าเหนื่อยก็พักสักหน่อย พอมีแรงแล้วก็กลับมาสู้ต่อ อีกไม่นาน แม่เชื่อ..."" คุยกับ “ป้านิ่ม” หรือ “สหายรัฐ” หญิงวัย 61 ปี ขาประจำร่วมกิจกรรมเคลื่อนไหวทางการเมืองที่ จ.เชียงใหม่ ในฐานะ ‘คนเดือนตุลา’ กับความหวังต่อคนรุ่นใหม่ “ป้านิ่ม” หรือ “สหายรัฐ” หญิงวัย 61 ปี ขาประจำร่วมกิจกรรมเคลื่อนไหวทางการเมืองที่ จ.เชียงใหม่ ถ้ากล่าวถึงการชุมนุมทางการเมืองในจังหวัดเชียงใหม่ในช่วงที่ผ่านมา ไม่ว่าจะเป็นที่ มหาวิทยาลัยเชียงใหม่ อนุสาวรีย์สามกษัตริย์ ข่วงประตูท่าแพ หรือสถานีตำรวจภูธร ภาค 5 ทุกสถานที่ของการเคลื่อนไหวทางการเมืองในเชียงใหม่ เรามักจะสังเกตเห็นนักเคลื่อนไหวไม่กี่คนที่สะกดดวงตา และพาให้ตั้งข้อสงสัยต่อการกระทำของเขาเหล่านั้น และหนึ่งในนั้นก็คือ “ป้านิ่ม” หรือ “สหายรัฐ” พลังแห่งความหวังที่สะท้อนออกมาจากตัวของป้านิ่ม ก่อความสงสัยของผู้เขียนครั้งแล้วครั้งเล่าในการเข้าร่วมสังเกตทางการเมือง ซึ่งแสดงออกผ่านความคิดเชิงสร้างสรรค์ในการเคลื่อนไหวที่มีอัตลักษณ์เฉพาะตัว ไม่ว่าจะเป็นการติดข้อความรอบรถมอเตอร์ไซค์ในข้อความว่า “วัคซีนของGUอยู่ไหน ไอ้SUS” หรือการนำเอาความเชื่อพื้นบ้านของชาวล้านนาเข้ามาประกอบพิธีกรรมสาปแช่งคณะรัฐประหารผ่านตุงสามหางที่เป็นอุปกรณ์สำคัญในการประกอบพิธีฌาปนกิจ รวมไปถึงการจำหน่ายสินค้าทางที่มีสัญญะทางการเมือง อาทิเช่น เสื้อสกรีนที่มีข้อความเช่น “ฮาจังคิง 112” และรองเท้าแตะที่ตกแต่งด้วยรูปหน้าของ ประยุทธ์ จันทร์โอชา โดยรายได้ทั้งหมดหลังจากหักค่าใช้จ่ายจะนำไปร่วมสมทบทุนในการดำเนินกิจกรรมทางการเมืองให้แก่มวลชนผู้มีหัวใจประชาธิปไตยทั่วประเทศไทย คำถามที่ก่อตัวขึ้นภายในใจของผู้เขียนต่อมาก็คงจะเป็น “เขาคือใคร?” ซึ่งกลายเป็นจุดเริ่มต้นของการเดินตรงเข้าไปเริ่มต้นบทสนทนาระหว่างกันว่า ‘อะหยังยะหื้อป้าต๋าสว่าง เริ่มเมื่อใด๋’ (อะไรที่ทำให้แม่ตาสว่าง เริ่มต้นเมื่อไหร่) คำถามง่าย ๆ เพียงเท่านั้น แต่กลับได้คำตอบที่ผู้เขียนคิดว่าจะเป็นคำตอบและเป็นธงในใจให้แก่นักสู้รุ่นใหม่ที่กำลังต่อสู้ทางการเมือง และหลายคนก็กำลังท้อถอยจากการไม่เห็นหนทางสว่าง ผู้เขียนจึงขอนำบทสัมภาษณ์ของ “สหายรัฐ” หรือ “ป้านิ่ม” อาจเป็นคำตอบให้แก่นักต่อสู้รุ่นใหม่ที่มีคำถามที่ติดอยู่ในใจคล้าย ๆ กันมาตลอดการต่อสู้ที่ผ่านมาว่า “สิ่งที่เราทำอยู่ มันจะเปลี่ยนแปลงอะไรจริง ๆ ใช่ไหม” สหายรัฐในฐานะผู้ต่อสู้กับความอยุติธรรมมาตั้งแต่เธออายุเพียง 16 ปี จนกระทั่งในวันนี้เธออายุ 61 ปี ที่เป็นการเดินทางมากกว่าครึ่งชีวิตของเธอจะช่วยไขข้อข้องใจผ่านบทสัมภาษณ์สั้นๆ และช่วยยืนยันว่าการเปลี่ยนแปลงมันเกิดแล้วจริง ๆ อาจจะไม่ใช่โครงสร้างปรักหักพังโดยตรง หากแต่เป็นการเบ่งบานและเติบโตทางความคิดทางการเมืองของผู้คนในสังคม บทสัมภาษณ์ของสหายรัฐเข้าสู่ผ่านทะลุเข้าสู่เดือนประวัติศาสตร์ที่สำคัญ ในฐานะ ‘คนเดือนตุลา’ ผู้เขียนจะขอหยิบหยกคนประวัติศาสตร์มาเป็นกำลังใจให้แก่คนรุ่นต่อ ๆ ไป ให้สู้ต่อไปอย่างหวังอย่างดังสหายรัฐกล่าวไว้ว่า “ชีวิตต้องมีหวัง” ตอนที่อยู่ในป่าชื่อว่าสหายอะไร ? สหายรัฐ : “สหายรัฐ” เพราะมาจากคำว่า “รัฐ” (รัต-ถะ) อะไรเป็นจุดที่ทำให้สนใจทางการเมือง หรือที่เรียกว่า “ตาสว่าง” ? พี่ชายของแม่คือ คนที่ทำให้ตาสว่าง พี่ชายของแม่มีโอกาสเ­ข้าเรียนที่ วค. สมัยก่อน (วิทยาลัยครูเชียงใหม่) ทุกครั้งที่กลับบ้านจะนำหนังสือลัทธิสังคมนิยม มาร์กซ์ เลนิน กลับมาให้น้องๆ อ่านที่ฝางและชาวบ้านจะเรียกพี่ชายของแม่ว่า “ครูคอมมิวนิสต์”พี่ชายสนใจเรื่องการเปลี่ยนแปลง ความทุกข์ยากของชาวนาชาวไร่ ความทุกข์ยากของกรรมกร เวลาพูดคุยอะไรก็มักจะคุยเรื่องการเมือง เรื่องความแตกต่างทางชนชั้น แม่จึงเริ่มต้นด้วยการเป็นสายของพี่ชาย เขาเรียกว่า “สาย วค.” เป็นคนถือจดหมายส่งข่าว เป็นกลุ่มระหว่างนักเรียน นักศึกษา และครู กลุ่มที่มีแนวคิดที่อยากจะมองเห็นว่าประเทศของเราเนี่ยจะต้องมีการเปลี่ยนแปลงเกิดขึ้น เล่าประสบการณ์ช่วงเวลาในการ “หนีเข้าป่า” ให้ฟังหน่อย? ตอนแรกเราก็มานั่งคิดว่าจะเป็นอย่างไง จะเป็นดอยสูง ๆ แล้วมีธงแดงค้อนเคียวปลิวอยู่ลิบ ๆ มันก็คือภาพจินตนาการ แต่ในความเป็นจริงที่เราเห็นตอนที่ไปถึงคือ เป็นป่าผืนใหญ่ที่ปกคลุมไปด้วยต้นไม้ใหญ่ เพื่อป้องกันเฮลิคอปเตอร์หรือเครื่องบิน และเวลาหุงหาอาหารจะต้องระมัดระวังควันไฟ อันนี้หมายถึงในเขตแดนไทยนะ ที่แม่ไปในนั้นคือ อำเภอเทิง เมื่อก่อนเป็นจังหวัดเชียงราย ฐานที่มั่นจริง ๆ ที่แม่อยู่ คือโรงเรียนที่แม่ไปเรียน เขาเรียนว่า “โรงเรียนการเมืองและการทหาร 7 สิงหา” นะ ก่อนจะข้ามไปจากสำนัก 65 ที่แม่พักอยู่ประมาณ 4-5 วันนั้น เราก็คิดว่าเดินสบายแล้ว แต่ปรากฏว่าเดินขึ้นดอยสูงไปเรื่อย ๆ เมื่อไรจะถึงสันเขามองขึ้นไปไม่เห็นอะไรเลย จนปฏิญาณกับตัวเองว่า “ดอยนี้จะขึ้นแค่ครั้งหนึ่ง และลงอีกครั้งหนึ่งคือตอนกลับบ้าน” กลายเป็นว่าต้องขึ้นลงดอย “ภูชายแดน” ชาวบ้านเรียกว่า “ภูเสี้ยงเหมี่ยง” อยู่ที่ภูชี้ฟ้า ภูชายแดนเป็นยอดภูที่สูงที่สุด เวลาที่เราจะลำเลียงของกลับก็ต้องทำช่วงกลางคืน พอลำเลียงของหลายๆรอบ ระหว่างนั้นนั่งพักแม่จำได้เลยว่า พอเดือนดาวเริ่มขึ้น สหายคนหนึ่งก็เริ่มร้องเพลง “...พรางพรายแสง” (เพลง แสงดาวแห่งศรัทธา; ประพันธ์โดย จิตร ภูมิศักดิ์) แม่ก็เลยประทับใจในเพลงจนถึงตอนนี้ จนถึงรอบสุดท้ายที่ทำการลำเลียงกัน คือ วันที่ 12 เมษา เราเดินลงมาที่เชียงราย อยากฝากอะไรถึงคนเดือนตุลาด้วยกันเอง? ตลอดระยะ 4 ปี เข้าป่าไปเราไม่มีอะไรเลย เงินเดือน 15 บาท ถึงแม้เราเข้าป่าไปก็ไม่มีอะไรให้เราซื้อ เราก็ต้องเก็บเงินไว้ แต่เงิน 15 บาทจะช่วยอะไรได้ ทุกคนที่ออกจากป่าต้องช่วยเหลือตัวเองทั้งนั้น ความจริงเลือดต่อสู้มันก็ยังอยู่ พอหลังจากออกจากป่าจริง ๆ แล้วการปรับตัวเข้ากับที่บ้านยากกว่านะ เหมือนเขาซ้ำเติมเรา เราเอาเวลาไปทิ้ง แต่ไม่มีใครมาด่านะ เราไปแล้วกลับเข้ามาเหมือนตัวประหลาด เราเสียสละชีวิตส่วนตัว ชีวิตในวัยรุ่น ชีวิตในวัยเรียน วัยสนุกสนาน มันไม่ได้แค่ติดศูนย์นะ แต่มันติดลบ เมื่อออกมาแล้วสิ่งที่เสียสละไปในอดีต หวนกลับไปในสิ่งที่เลวร้ายมากกว่าก่อนที่จะเข้าป่า ก่อนที่จะมีอุดมการณ์อีกด้วยซ้ำ มันติดลบมากกว่า เสียดายสิ่งที่ผ่านมา ถึงแม้ว่ามันจะไม่บรรลุเป้าหมายตามที่เราต้องการ เมื่อออกมาทำไมถึงหวนกลับมาตกต่ำกว่าเดิม อยากฝากบอกว่า “กึ๊ดได้จะใด่ บ่าเสียดายเลยกาสิ่งที่ลงทุนไป” (คิดได้อย่างไร ไม่เสียดายสิ่งที่ลงทุนไปเลยเหรอ) คิดว่าการออกมาเคลื่อนไหวบนท้องถนนจะสามารถเปลี่ยนแปลงการเมืองได้หรือไม่? เปลี่ยนแปลงได้สิ แม่มีความหวังตลอดเวลา ไลน์ของแม่ชื่อ ชีวิตนี้ยังมีหวัง มีความหวังว่า ชีวิตนี้จะต้องได้เห็นจุดจบของเผด็จการ มีความหวังที่จะได้เห็นสังคมที่ดี สังคมใหม่ สังคมจะต้องได้รัฐสวัสดิการแบบที่เราเรียกร้อง เหมือนที่แม่บอกก่อนหน้านี้ว่า เราต้องไม่ประมาท แม้เราตายไปแล้ว แต่ความหวังเรายังไม่สิ้นสุด และจากประวัติศาสตร์ประเทศอื่น ๆ เขาเปลี่ยนแปลงมาได้แล้ว ตอนนี้ความก้าวหน้าของเทคโนโลยีช่วยเร่งเวลาชัยชนะของประชาชนให้มาถึงไวขึ้น เขารู้มากขึ้น ขนาดสมัยนั้นบ้านแม่ไม่มีไฟฟ้าแม่ยังตาสว่างได้เลย ไฟฟ้าเกือบทั่วถึง อินเตอร์เน็ตก็ไปทั่วถึง ยังไงคนก็จะต้อง Get มันต้องรู้ ทำไมเราดักดานแบบนี้ อะไรที่ทำให้ยังยืนหยัดต่อสู้และมีความหวังมาจนถึงปัจจุบัน? ลมหายใจ คือความหวัง ทุกเช้าตื่นมา เรามีลมหายใจ อันนี้คือความหวัง เราต้องนึกอยู่เสมอว่า วันนี้เราจะทำอะไร ถ้าบ้านเมืองยังเป็นแบบนี้ สูเขา(พวกเธอ)จะละเลยได้เหรอ ต่อให้ตายตาก็ไม่หลับ สมมติว่า ตายก็ตายตาไม่หลับ สังคมยังไม่เปลี่ยน ยังจะเลวร้ายไปเรื่อย ๆ ตายก็ตาไม่หลับหรอก ถ้าวิญญาณลุกขึ้นมาสู้ได้ก็จะลุกมา พลังของแฮชแท็กและตัวคนจะออกมาอยู่ที่ ใจ ตอนนี้ก็เยอะขึ้นแล้วนะเปรียบเทียบกับปีก่อน แม่เรียกว่าความหวัง ยิ่งอยู่นานไป เรายิ่งเห็นความหวัง ใกล้แล้ว ฝากถึงคนรุ่นใหม่ที่กำลังต่อสู้ทางการเมืองในวันนี้? แม่อายุ 61 แล้ว แม่ยังสู้ สู้มาตั้งแต่อายุ 16 ตัวเลขสลับกันแล้วจาก 16 เป็น 61 แม่ยังไม่ท้อ ไม่ถอย แม่ยังไม่ผ่อน พูดกันตรง ๆ นะ แม่ยังสู้ แล้วน้องเขา (คนรุ่นใหม่) เพื่ออนาคตน้องเขา ถามน้องเขา แม่อายุเยอะขนาดนี้ แม่ยังสู้ อนาคตแม่ไม่มีแล้ว แม่ใกล้ตายแล้วแบบนั้น น้องจะไม่สู้เพื่ออนาคตตัวเองเหรอ อนาคตน้อง ๆ ยังอีกยาวไกล ทำไมไม่สู้ สู้เถอะ แม่สู้มานานแล้ว แม่คิดว่า มันใกล้เวลาแล้ว ถ้าเหนื่อยก็พักสักหน่อย พอมีแรงแล้วก็กลับมาสู้ต่อ อีกไม่นาน แม่เชื่อ... สัมภาษณ์การเมืองคิม ฮารุคนรุ่นใหม่คนเดือนตุลาป้านิ่มสหายรัฐติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/LeeHEnKA6JE/95436,12_10_2021
พลเมืองโต้กลับงด #ยืนหยุดขัง หน้าศาลฎีกา 13 ต.ค. นี้ เพราะมีขบวนเสด็จฯ ด้านเชียงใหม่จัดต่อเนื่อง,"Submitted on Tue, 2021-10-12 22:53กลุ่มพลเมืองโต้กลับประกาศงดจัดกิจกรรมยืนหยุดขังหน้าศาลฎีกา (ลานอากง) ในวันพรุ่งนี้ (13 ต.ค. 2564) เนื่องจากมีขบวนเสด็จฯ และมีพระราชพิธีในพระบรมมหาราชวัง ตำรวจ สน.ชนะสงคราม ขอกันพื้นที่รักษาความปลอดภัยสูงสุด หวั่นเหตุปะทะกับประชาชนที่แห่มารับเสด็จฯ อย่างไรก็ตาม ทางกลุ่มจะกลับมาจัดกิจกรรมอีกครั้งในวันที่ 14 ต.ค. นี้ ขณะที่ประชาชนใน จ.เชียงใหม่ จัดกิจกรรมยืนหยุดขังอย่างต่อเนื่อง 12 ต.ค.2564 วันนี้ (11 ต.ค. 64) เวลา 17.30 น. กลุ่มพลเมืองโต้กลับ (Resistant Citizens) จัดกิจกรรมยืนหยุดขังเป็นเวลา 1 ชั่วโมง 12 นาที ที่หน้าศาลฎีกา ถ.ราชดำเนิน หรือลานอากง เพื่อเรียกร้องให้ศาลหยุดละเมิดสิทธิประกันตัวของพลเมือง ซึ่งจัดต่อเนื่องกันมาเป็นวันที่ 58 แล้ว โดยในวันนี้มีวรวรรณ แซอั้ง หรือป้าเป้า เข้าร่วมกิจกรรมด้วย นอกจากนี้ ไทยรัฐออนไลน์ ยังรายงานเพิ่มเติมว่าวันนี้ ผู้เข้าร่วมกิจกรรมนำรูปของเบนจา อะปัญ สมาชิกกลุ่มแนวร่วมธรรมศาสตร์และการชุมนุมที่ถูกจับกุมและคุมขังโดยไม่ให้ประกันตัวเมื่อวันที่ 7 ต.ค. ที่ผ่านมา จากคดี ม.112 กรณีชุมนุมคาร์ม็อบเมื่อวันที่ 10 ส.ค. 2564 ซึ่งมีการแจกใบปลิวที่หน้าอาคารซิโนไทยทาวเวอร์ ถ.อโศกมนตรี อ่านข่าวที่เกี่ยวข้อง: อุ้มเบนจา อะปัญ ส่งดำเนินคดีที่ สน.ทองหล่อ กรณีคาร์ม็อบ10สิงหา-ไม่ได้ประกันตัวชั้นสอบสวน ศาลอุทธรณ์ยืนไม่ให้ประกัน 'เบนจา' คดี 112 เหตุปราศรัยหน้าตึกซิโนไทย #คาร์ม็อบ10สิงหาไล่ทรราช ก่อนหน้าที่จะเริ่มกิจกรรมยืนหยุดขังในวันนี้ เพจเฟซบุ๊กของกลุ่มพลเมืองโต้กลับได้โพสต์ข้อความระบุว่าในวันพรุ่งนี้ (13 ต.ค. 2564) ทางกลุ่มของดจัดกิจกรรมยืนหยุดขังเป็นเวลา 1 วัน เนื่องจากตำรวจ สน.ชนะสงคราม แจ้งว่าจะมีพระราชพิธีบำเพ็ญพระราชกุศลภายในพระบรมมหาราชวัง และจะมีขบวนเสด็จฯ ผ่าน จึงอาจมีการปิดกั้นตู้คอนเทนเนอร์ และกันพื้นที่เพื่อถวายอารักขาความปลอดภัยสูงสุด ทำให้ต้องขยายรัศมีควบคุมออกมามากกว่าปกติ และเพื่อไม่ให้เกิดการกระทบกระทั่งกับประชาชนที่มาเฝ้ารับเสด็จฯ เพื่อแสดงความจงรักภักดี อย่างไรก็ตาม กลุ่มพลเมืองโต้กลับแจ้งว่าในวันที่ 14 ต.ค. 2564 ทางกลุ่มจะกลับมาจัดกิจกรรมยืนหยุดขังเช่นเดิม ส่วนที่ประตูท่าแพ จ.เชียงใหม่ ในช่วงเย็นวันนี้ (12 ต.ค. 2564) เพจ We, The People รายงานว่ามีประชาชนมาร่วมกิจกรรมยืนหยุดขัง #ยืนหยุดทรราช ต่อเนื่องกันเป็นวันที่ 54 แล้ว และไม่มีประกาศว่าจะงดจัดกิจกรรมในวันพรุ่งนี้แต่อย่างใด ทั้งนี้ มีนักกิจกรรมและประชาชนถูกจับกุมและคุมขังโดยไม่ได้รับการประกันตัวเนื่องจากเข้าร่วมกิจกรรมทางการเมืองทั้งสิ้น 20 คนในขณะนี้ ซึ่งเบนจาเป็นรายล่าสุดที่ถูกคุมขังในเรือนจำ โดยในจำนวนนี้ มีเยาวชน 4 คน และ 1 ใน 4 คนนี้อายุน้อยสุดคือ 13 ปี ดูรายชื่อผู้ถูกคุมขัง: กทม.-เชียงใหม่ จัดยืนหยุดขังต่อเนื่องกว่า 50 วัน ศูนย์ทนายฯ เผยยอดผู้ต้องขังทางการเมืองพุ่ง 20 ราย ข่าวการเมืองสิทธิมนุษยชนข่าวการเมืองสิทธิมนุษยชนยืนหยุดขังศาลฎีกาลานอากงพลเมืองโต้กลับเชียงใหม่ประตูท่าแพป้าเป้าวรวรรณ แซอั้งขบวนเสด็จสน.ชนะสงครามติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/KzwhDjOiloM/95437,12_10_2021
