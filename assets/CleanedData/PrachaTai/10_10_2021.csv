title,summary,link,published
เกิดเหตุปะทะระหว่างกลุ่มผู้ชุมนุมอิสระกับ คฝ. หลังขบวนกีเฟมินิสต์ปลดแอกประกาศยุติการชุมนุม,"Submitted on Sun, 2021-10-10 02:06แมวส้ม : ภาพ/รายงาน ประมวลภาพบรรยากาศขบวนกีเฟมินิสต์ปลดแอก""เปลือย"" และเหตุการณ์หลังประกาศยุติการชุมนุม 9 ต.ค. 2564 ขบวนกีเฟมินิสต์ปลดแอก""เปลือย""เคลื่อนพลจากสีลมซอย 2 สู่อนุสาวรีย์ประชาธิปไตย ชูจุดยืน 3 ข้อเรียกร้อง ประยุทธ์ลาออก, แก้ไขรัฐธรรมนูญ, ปฏิรูปสถาบันกษัตริย์ พร้อมเรียกร้อง ""จุดยืนเปลือย 5 ข้อ"" สร้างรัฐธรรมนูญสีรุ้งเพื่อความเท่าเทียมและเป็นธรรมทางเพศ อ่านรายงานสถานการณ์ภาพรวม : เฟมินิสต์ปลดแอกนำทัพ #ม็อบ9ตุลา คาร์ม็อบ 'ขบวนกีV4' ยันจุดยืน 3 ข้อ-ร้องความเท่าเทียมทางเพศ เหตุการณ์หลังกลุ่มผู้ชุมนุมเฟมินิสต์ปลดแอกประกาศยุติการชุมนุม 19:10 น. กลุ่มผู้ชุมนุมเฟมินิสต์ปลดแอกประกาศยุติการชุมนุม หลังจากเกิดเหตุปะทะระหว่างกลุ่มผู้ชุมนุมอิสระกับเจ้าหน้าที่ คฝ.ที่ยืนตั้งแนวตรึงกำลังอยู่ที่บริเวณแยกสะพานผ่านฟ้าลีลาศ เนื่องจากมีผู้ชุมนุมกลุ่มอิสระได้ทำการขว้างปาปะทัดไปทางเจ้าหน้าที่ที่ยืนตั้งแนวตรึงกำลังอยู่ 19:24 น. เจ้าหน้าที่ทำการยิงเลเซอร์ ยิงแก๊สน้ำตา และยิงกระสุนยางเพื่อสลายผู้ชุมนุมกลุ่มอิสระที่อยู่ในบริเวณแยกสะพานผ่านฟ้าลีลาศ 19:35 น. กลุ่มผู้ชุมนุมอิสระได้เริ่มทำการเผายางที่บริเวณแยกสะพานผ่านฟ้าลีลาศ และล่าถอยออกไปไปในเวลา 19:40 น. 19:45 น. เจ้าหน้าที่ได้เริ่มประกาศแจ้งเตือนผู้ชุมนุมกลุ่มอิสระให้หยุดการกระทำดังกล่าว และเจ้าหน้าที่จะทำการบังคับใช้กฎหมาย พรก.ฉุกเฉิน และพรบ.โรคติดต่อ และให้ผู้ชุมนุมแยกย้ายกันกลับบ้านในเวลานี้ทันที และให้สื่อถอยออกจากแนวไปอยู่ในที่ปลอดภัย 19:48 - 20:19 น. เจ้าหน้าที่ได้ทำการใช้รถจีโน่เพื่อทำการดับเพลิงในบริเวณแยกสะพานผ่านฟ้าลีลาศที่กลุ่มผู้ชุมนุมอิสระได้ทำการเผายางเอาไว้ และในขณะเดียวกันก็ยังมีกลุ่มผู้ชุมนุมปาประทัดอยู่ในบริเวณนั้น และทางเจ้าหน้าที่ก็ได้ประกาศแจ้งเตือนผู้ชุมนุมอีกครั้งและให้ผู้ชุมนุมหยุดการกระทำดังกล่าวและทางด้านเจ้าหน้าที่จะทำการบังคับใช้กฎหมายตามหลักสากล และจะทำการบันทึกภาพ 20:42 น. เจ้าหน้าที่ชุดเคลื่อนที่เร็วเข้ากระชับพื้นที่ในบริเวณแยกสะพานผ่านฟ้าลีลาศ มีประชาชนในบริเวณนั้นถูกค้นตัว ถูกบันทึกภาพและถูกควบคุมตัว หลังจากนั้นมีการรายงานว่ามีประชาชนได้ถูกควบคุมไปที่ สน. บางรักจำนวน 7 ราย 20:50 น. เอกชัย หงส์กังวาน และเพชรพร้อมเพื่อนอีก 3 คน ถูกค้นตัวที่บริเวณหน้าร้าน 7-11 บริเวณแยกสะพานผ่านฟ้าลีลาศ เจ้าหน้าที่ขอควบคุมตัวไปคุยที่บริเวณรถผู้ต้องขัง หากไม่มีความผิดจะปล่อยตัวให้กลับบ้านทันที 21:00 น. เจ้าหน้าที่ปล่อยตัวเอกชัย หงส์กังวานและเพชรพร้อมเพื่อนอีก 3 คนกลับบ้านได้เนื่องจากไม่มีข้อหาในการจับกุม และเจ้าตัวอ้างว่าเจ้าหน้าที่ตำรวจจะขอเชิญตนขึ้นรถไปคุยที่ สน. แต่ตนปฏิเสธเพราะตนไม่มีความผิด เพียงแค่มายืนสังเกตการณ์เท่านั้น และไม่ใช่ในช่วงเวลาเคอร์ฟิว ข่าวการเมืองสิทธิมนุษยชนเฟมินิสต์ปลดแอกคฝ.การจับกุมทะลุแก๊สติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/S0JTTEcJiqI/95398,10_10_2021
เปิดคำให้การ 'ตำรวจพลร่ม' ปฏิบัติการสงครามลับ บอกระดับความโหดฝ่ายขวา | อ่านให้ฟัง,"Submitted on Sun, 2021-10-10 13:25 ผู้ที่สนใจเรื่อง 6 ตุลาต่างทราบดีว่ากำลังหลักที่ใช้ในการปราบปรามนักศึกษาประชาชนเมื่อวันที่ 6 ตุลา 2519 ณ มหาวิทยาลัยธรรมศาสตร์นั้นคือตำรวจ ไม่ใช่ทหาร ประกอบด้วยตำรวจหน่วยปราบจลาจลหรือหน่วยคอมมานโด, ตำรวจจากสถานีตำรวจต่าง ๆ ในกรุงเทพฯ, แผนกอาวุธพิเศษหรือหน่วยสวาท, สันติบาล, กองปราบฯ, ตำรวจตระเวนชายแดน และตำรวจพลร่มจากค่ายนเรศวร หัวหิน จ. ประจวบคีรีขันธ์ ในบรรดาหน่วยเหล่านี้ หน่วยที่น่าสะพรึงกลัวที่สุดน่าจะเป็น “หน่วยตำรวจพลร่ม” (the Royal Thai Police Aerial Reinforcement Unit – PARU) ชื่อทางการในปัจจุบันคือ “กองกำลังสนับสนุนทางอากาศตำรวจตระเวนชายแดน” แต่หน่วยพลร่มไม่ใช่ ตชด.ทั่ว ๆ ไป ไม่ได้ทำหน้าที่แค่กระโดดร่มเท่ๆ แต่เป็นหน่วยพิเศษที่ถูกตั้งขึ้นมาเพื่อปฏิบัติการลับในสงคราม ก่อตั้งขึ้นมาด้วยฝีมือและแนวคิดของซีไอเอล้วนๆ อ่านทั้งหมดได้ที่: https://prachatai.com/journal/2018/05/76938 ประชาไท #อ่านให้ฟัง หยิบบทความที่น่าสนใจมาอ่านให้คุณฟัง แบบไม่ต้องอ่าน ข่าวการเมืองสิทธิมนุษยชนความมั่นคงPrachatai Podcastpodcastอ่านให้ฟังมัลติมีเดีย6 ตุลาคม 2519ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/UXAaBgRL20Q/95399,10_10_2021
สปสช.ชวนผู้เกษียณที่ต้องใช้สิทธิบัตรทอง ลงทะเบียนเลือกสถานพยาบาลใช้สิทธิบัตรทองดูแลสุขภาพ,"Submitted on Sun, 2021-10-10 14:17เลขาธิการ สปสช. ระบุ ช่วงรอยต่อสิ้นเดือน ก.ย. ของทุกปี มีผู้เกษียณอายุการทำงานจำนวนมากที่ต้องใช้สิทธิบัตรทอง เชิญชวน 6 กลุ่มคน ลงทะเบียนเลือกหน่วยบริการหรือสถานพยาบาลประจำเพื่อใช้สิทธิบัตรทองดูแลสุขภาพ 10 ต.ค. 2564 นพ.จเด็จ ธรรมธัชอารี เลขาธิการสำนักงานหลักประกันสุขภาพแห่งชาติ (สปสช.) เปิดเผยว่า ช่วงรอยต่อหลังจากวันที่ 30 ก.ย. ของทุกปี จะมีผู้เกษียณอายุการทำงานออกจากระบบเป็นจำนวนมาก ทั้งข้าราชการและผู้ที่ทำงานในบริษัทเอกชน ซึ่งจะสัมพันธ์กับสิทธิการรักษาพยาบาลด้วย โดยผู้ที่เป็นข้าราชการเกษียณที่เลือกไม่รับบำนาญ ก็จะมีระบบหลักประกันสุขภาพแห่งชาติ (บัตรทอง) เข้ามาช่วยดูแล เช่นเดียวกับผู้ที่เคยเป็นผู้ประกันตนในระบบประกันสังคม หากไม่ได้ส่งเงินสมทบต่อเนื่องหลังเกษียณอายุการทำงาน ก็จะได้รับการดูแลผ่านระบบบัตรทองเช่นกัน สำหรับผู้มีสิทธิบัตรทอง นอกจากกลุ่มผู้ประกันตนที่ขาดการส่งเงินสมทบกองทุนประกันสังคมแล้ว ยังมีอีก 5 กลุ่มใหญ่ๆ 1. เด็กแรกเกิด ที่ไม่มีสิทธิสวัสดิการรักษาพยาบาลข้าราชการจากบิดามารดา 2. บุตรข้าราชการที่บรรลุนิติภาวะ (อายุ 20 ปีขึ้นไป หรือบรรลุนิติภาวะโดยการสมรส) และไม่มีสิทธิประกันสุขภาพจากหน่วยงานรัฐ 3. บุตรข้าราชการคนที่ 4 ขึ้นไป และไม่มีสิทธิประกันสุขภาพจากหน่วยงานรัฐ (สิทธิสวัสดิการข้าราชการคุ้มครองบุตรเพียง 3 คน) 4. ข้าราชการที่เกษียณอายุหรือออกจากราชการโดยมิได้รับบำนาญ 5. ผู้ประกอบอาชีพอิสระ และไม่ได้เป็นผู้ประกันตน โดยคนทั้ง 6 กลุ่มนี้ ถือว่ามีสิทธิบัตรทองตามกฎหมาย “ขอให้ผู้มีสิทธิทั้ง 6 กลุ่มนี้ ลงทะเบียนเพื่อเลือกหน่วยบริการประจำในระบบหลักประกันสุขภาพแห่งชาติ โดยไม่เสียค่าใช้จ่ายใดๆ เพื่อเข้ารับการบริการสุขภาพทั้งการรักษาและการส่งเสริมป้องกันโรคอย่างครอบคลุมทุกอย่างฟรี” นพ.จเด็จ กล่าว นพ.จเด็จ กล่าวต่อไปว่า ในส่วนของการลงทะเบียนใช้สิทธิหลักประกันสุขภาพแห่งชาติ และเลือกหน่วยบริการนั้น สามารถทำได้ใน 3 ลักษณะ ประกอบด้วย 1. การลงทะเบียนรายบุคคล เพื่อเลือกหน่วยบริการหรือขอเปลี่ยนหน่วยบริการประจำ โดยผู้ที่มีอายุต่ำกว่า 15 ปีบริบูรณ์ จะต้องได้รับความยินยอมจากผู้ปกครอง 2. การลงทะเบียนในกลุ่มเฉพาะ เช่น กลุ่มนักเรียน นักศึกษา ที่ศึกษาหรือพักในหอพักของสถานศึกษา หรือกลุ่มทหารกองประจำการ (ทหารเกณฑ์) ดำเนินการโดยกรมการแพทย์ทหาร กระทรวงกลาโหม 3. การลงทะเบียนแทนผู้มีสิทธิโดยมอบให้ สปสช. ดำเนินการ กรณีเด็กแรกเกิด 0-5 ปี, กรณีบุคคลสิ้นสุดสวัสดิการรักษาพยาบาลข้าราชการ องค์กรปกครองส่วนท้องถิ่น รัฐวิสาหกิจ หรือสิ้นสุดประกันสังคม หรือสิ้นสุดสิทธิประกันสุขภาพอื่นที่รัฐจัดให้, กรณีหน่วยบริการประจำที่ลงทะเบียนไว้แล้วถอนตัว หรือพ้นจากการเป็นหน่วยบริการประจำ, กรณีเปลี่ยนหน่วยบริการประจำ สำหรับนักศึกษาที่สำเร็จการศึกษาแล้วแต่ยังไม่ได้เปลี่ยนหน่วยบริการกลับภูมิลำเนา ผู้พ้นโทษต้องขังในเรือนจำ ทหารเกณฑ์ปลดประจำการ, กรณีบุคคลเข้ารับบริการสาธารณสุขเป็นครั้งแรก และยังไม่ได้ลงทะเบียนเลือกหน่วยบริการประจำ ทั้งนี้ หลังจากลงทะเบียนแล้ว ผู้ใช้สิทธิสามารถตรวจสอบสิทธิและทราบหน่วยบริการประจำของตนเองได้ 4 วิธี ได้แก่ 1. ผ่านแอปพลิเคชัน “สปสช.” 2. ระบบโทรศัพท์อัตโนมัติ สายด่วน สปสช. โทร. 1330 กด 2 ตามด้วยเลขประจำตัวประชาชน 13 หลัก แล้วกด # และกดโทรออก 3. ผ่านระบบอินเทอร์เน็ต 4. ติดต่อด้วยตนเองในเวลาราชการ ที่โรงพยาบาลส่งเสริมสุขภาพตำบล ศูนย์บริการสาธารณสุข คลินิกชุมชนอบอุ่น ศูนย์สุขภาพชุมชนเมือง โรงพยาบาลของรัฐ และ สปสช.เขต 1-12 สำหรับเอกสารสำหรับการลงทะเบียน 1. บัตรประจำตัวประชาชนตัวจริง สำหรับเด็กอายุต่ำกว่า 15 ปีบริบูรณ์ หากไม่มีบัตรประชาชนให้ใช้สูติบัตร (ใบเกิด) แทน 2. หนังสือรับรองการพักอาศัย กรณีที่อยู่ไม่ตรงตามบัตรประชาชน พร้อมสำเนาบัตรประจำตัวประชาชนของเจ้าบ้าน หรือหลักฐานอื่นที่แสดงว่าตนเองนั้นอาศัยอยู่จริง เช่น ใบเสร็จค่าน้ำ ค่าไฟ สัญญาเช่าที่พักฯลฯ 3. แบบคำร้องขอลงทะเบียน โดยขอได้ ณ จุดรับลงทะเบียน อนึ่ง ข้อมูลจากรายงานการเปลี่ยนแปลงสิทธิของ สปสช. ระบุว่า ตั้งแต่เดือน ม.ค. – ส.ค. 2564 มีผู้ที่ย้ายเข้ามาใช้สิทธิบัตรทองเพิ่มขึ้น 2,387,203 ราย แบ่งเป็นเดือน ม.ค. 624,054 ราย เดือนก.พ. 666,966 ราย เดือน มี.ค. 267,248 ราย เดือน เม.ย. 136,520 ราย เดือน พ.ค. 177,539 ราย เดือน มิ.ย. 135,705 ราย เดือน ก.ค. 266,513 ราย เดือน ส.ค. 112,658 ราย คู่มือผู้ใช้สิทธิหลักประกันสุขภาพแห่งชาติ (บัตรทอง) เรื่องควรรู้สิทธิหลักประกันสุขภาพแห่งชาติ (บัตรทอง) ข่าวสังคมแรงงานคุณภาพชีวิตสปสช.สุขภาพบัตรทองผู้สูงอายุติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/ls_CEjIhbEE/95400,10_10_2021
สวนดุสิตโพลสำรวจ 569 ครัวเรือนเดือดร้อนจากน้ำท่วม 44.17% ไม่เชื่อมั่นว่ารัฐบาลจะป้องกันน้ำท่วมได้,"Submitted on Sun, 2021-10-10 14:41สวนดุสิตโพล สำรวจความคิดเห็นประชาชนที่ได้รับผลกระทบจากน้ำท่วม 569 ครัวเรือน 70.49% มองว่าเป็นภัยธรรมชาติที่ไม่สามารถควบคุมได้ 69.61% ชี้ที่ผ่านมาไม่มีการแก้ปัญหาอย่างจริงจัง 44.17% ไม่เชื่อมั่นว่ารัฐบาลจะป้องกันน้ำท่วมได้ 10 ต.ค. 2564 จากสถานการณ์น้ำท่วมใหญ่ในหลายพื้นที่ สร้างความเสียหายและมีประชาชนได้รับความเดือดร้อนจำนวนมาก ในขณะที่อีกหลายจังหวัดยังต้องเฝ้าระวังและติดตามสถานการณ์น้ำอย่างใกล้ชิด เพื่อสะท้อนความคิดเห็นของประชาชนที่มีต่อกรณี “น้ำท่วม” สวนดุสิตโพล มหาวิทยาลัยสวนดุสิต จึงได้สำรวจความคิดเห็นของประชาชนเฉพาะผู้ที่ได้รับผลกระทบจากน้ำท่วม จำนวนทั้งสิ้น 569 ครัวเรือน สำรวจระหว่างวันที่ 4-7 ตุลาคม 2564 สรุปผลได้ ดังนี้ 1. ประชาชนคิดว่า “ปัญหาและอุปสรรค” ของน้ำท่วมครั้งนี้ คือเรื่องใด อันดับ 1 เป็นภัยธรรมชาติที่ไม่สามารถควบคุมได้ 70.49% อันดับ 2 ที่ผ่านมาไม่มีการแก้ปัญหาอย่างจริงจัง 69.61% อันดับ 3 ไม่มีผู้เชี่ยวชาญด้านอุทกภัย 65.90% อันดับ 4 การทำงานแยกส่วน ไม่ประสานร่วมมือกัน 59.01% อันดับ 5 การให้ข้อมูลข่าวสารที่ไม่ชัดเจน ไม่มีระบบการแจ้งเตือนที่ดี 55.83% 2. ประชาชนคิดว่าสิ่งที่ควร “ตระหนักและให้ความสำคัญ” กับปัญหาน้ำท่วมในครั้งนี้ มีอะไรบ้าง อันดับ 1 ควรมีการบริหารจัดการน้ำอย่างมีประสิทธิภาพ 77.03% อันดับ 2 รัฐบาลให้ความสำคัญและแก้ไขอย่างจริงจัง 71.91% อันดับ 3 มีวิธีการป้องกันน้ำท่วมในระยะยาว 70.67% อันดับ 4 เร่งฟื้นฟูธรรมชาติ เพิ่มพื้นที่เก็บกักน้ำ 70.14% อันดับ 5 ตรวจสอบความแข็งแรงของเขื่อน ฝาย คันกั้นน้ำ 67.67% 3. ประชาชนคิดว่าสถานการณ์น้ำท่วมมีผลกระทบอย่างไรบ้าง อันดับ 1 กระทบต่อการดำเนินชีวิตของประชาชน 86.62% อันดับ 2 พืชผลทางการเกษตรเสียหาย 83.10% อันดับ 3 บ้านเรือนเสียหาย ต้องซ่อมแซมบ้านเรือน 78.35% อันดับ 4 เดินทางไม่ได้ เส้นทางถูกตัดขาด ชำรุด 72.89% อันดับ 5 ประชาชนวิตกกังวล เสียสุขภาพจิต 71.83% 4. สิ่งที่รัฐบาลควรดำเนินการโดยเร่งด่วน คือ อันดับ 1 ช่วยเหลือประชาชนที่น้ำท่วม เช่น เรือ ห้องน้ำ ที่พักชั่วคราว ถุงยังชีพ 87.35% อันดับ 2 ให้ข้อมูลที่เป็นจริงกับประชาชน แจ้งเตือนรวดเร็ว 83.48% อันดับ 3 เร่งสำรวจความเสียหายพื้นที่ที่ถูกน้ำท่วม 74.52% อันดับ 4 ป้องกันพื้นที่เสี่ยงน้ำท่วม เตรียมพร้อมรับมือ 74.17% อันดับ 5 ร่วมมือกับหลาย ๆ ฝ่าย หาแนวทางแก้ไขร่วมกัน 66.26% 5. ประชาชนมีความเชื่อมั่นต่อการป้องกันน้ำท่วมของรัฐบาลเพียงใด ไม่น่าจะป้องกันได้ 44.17% ป้องกันไม่ได้ 28.62% น่าจะป้องกันได้ 23.68% ป้องกันน้ำท่วมได้แน่นอน 3.53% นางสาวพรพรรณ บัวทอง นักวิจัย สวนดุสิตโพล มหาวิทยาลัยสวนดุสิต สรุปผลการสำรวจ : “คนไทย” ที่ได้รับผลกระทบจาก “น้ำท่วม” 2564 โดยสำรวจเฉพาะผู้ที่ได้รับผลกระทบจากน้ำท่วม จำนวนทั้งสิ้น 569 ครัวเรือน ระหว่างวันที่ 4-7 ตุลาคม 2564 พบว่า ปัญหาและอุปสรรคของน้ำท่วมครั้งนี้ คือ ภัยธรรมชาติที่ไม่สามารถควบคุมได้ ร้อยละ 70.49 สิ่งที่ควรตระหนักและให้ความสำคัญ คือ ควรมีการบริหารจัดการน้ำอย่างมีประสิทธิภาพ ร้อยละ 77.03 โดยน้ำท่วมส่งผลกระทบต่อการดำเนินชีวิตของประชาชน ร้อยละ 86.62 รองลงมาคือ พืชผลทางการเกษตรเสียหาย ร้อยละ 83.10 สิ่งที่รัฐบาลควรดำเนินการเร่งด่วน คือ ช่วยเหลือประชาชนที่น้ำท่วม ร้อยละ 87.35 และมองว่ารัฐบาลไม่น่าจะป้องกันน้ำท่วมได้ ร้อยละ 44.17 การสำรวจครั้งนี้กลุ่มตัวอย่างเป็นประชาชนที่ได้รับผลกระทบจากน้ำท่วม มองว่าน้ำท่วมเป็นภัยธรรมชาติและที่ผ่านมายังไม่มีการแก้ปัญหาอย่างจริงจัง บริหารจัดการน้ำไม่มีประสิทธิภาพ ประชาชนจึงได้รับความเดือดร้อน บ้านเรือนและพืชผลทางการเกษตรเสียหาย รัฐบาลจึงควรแก้ปัญหาในระยะยาว นำเทคโนโลยีสารสนเทศด้านน้ำและข้อมูลที่เกี่ยวข้องมาใช้เพื่อแก้ปัญหาอย่างเป็นระบบและคนไทยอยู่ร่วมกับ “น้ำ” ได้โดยไม่ลำบาก ข่าวสังคมคุณภาพชีวิตสิ่งแวดล้อมโพลสวนดุสิตโพลน้ำท่วมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/rl24T6I0VVY/95401,10_10_2021
ศาลอุทธรณ์ยืนไม่ให้ประกัน 'เบนจา' คดี 112 เหตุปราศรัยหน้าตึกซิโนไทย #คาร์ม็อบ10สิงหาไล่ทรราช,"Submitted on Sun, 2021-10-10 15:07ศูนย์ทนายความเพื่อสิทธิมนุษยชนเผยศาลอุทธรณ์ยืนไม่ให้ประกัน 'เบนจา' คดี 112 เหตุปราศรัยหน้าตึกซิโนไทย #คาร์ม็อบ10สิงหาไล่ทรราช - จับวัยรุ่น 2 ราย อ้างเหตุร่วมปาระเบิดเพลิงใส่ป้อมจราจรพญาไท #ม็อบ30กันยา ก่อนศาลไม่ให้ประกัน ศูนย์ทนายความเพื่อสิทธิมนุษยชน รายงานว่าเมื่อวันที่ 9 ต.ค. 2564 ศาลอุทธรณ์ยืนยันไม่ให้ประกันตัวเบนจา อะปัญ อ้างว่าคดีมีอัตราโทษสูง กระทำความผิดในลักษณะคล้ายเดิม ไม่ปฏิบัติตามเงื่อนไขการประกันตัวในคดีก่อน หลังถูกจับกุมตามหมายจับ โดยไม่มีหมายเรียก ในคดีมาตรา 112 และ พ.ร.ก.ฉุกเฉินฯ จากการปราศรัยและอ่านแถลงการณ์ที่หน้าบริษัทซิโน-ไทย ในระหว่าง #ม็อบ10สิงหา ‘คาร์ม็อบใหญ่ไล่ทรราช’ ศาลอุทธรณ์ได้มีคำสั่งว่า พิเคราะห์แล้วเห็นว่าข้อหาที่ผู้ต้องหาถูกกล่าวหานั้นมีอัตราโทษสูง อีกทั้งผู้ต้องหาได้กระทำความผิดในลักษณะคล้ายเดิมโดยการปราศรัยอันมีถ้อยคำที่เกี่ยวข้องกับสถาบันพระมหากษัตริย์ ทั้งผู้ต้องหาได้เคยรับการอนุญาตให้ปล่อยตัวชั่วคราวในข้อหาดังกล่าว และมีเงื่อนไขว่าห้ามมิให้กระทำการใดที่ให้เป็นการเสื่อมเสียต่อสถาบันพระมหากษัตริย์ และห้ามเข้ากิจกรรมใดที่ก่อให้เกิดความวุ่นวาย แต่ผู้ต้องหาไม่ปฏิบัติตามเงื่อนไข ซึ่งหากอนุญาตปล่อยชั่วคราวผู้ต้องหาอาจก่อให้เกิดอันตรายประการอื่น และก่อให้เกิดความเสียหาย และเชื่อว่าผู้ต้องหาจะหลบหนี คำสั่งของศาลชั้นต้นชอบแล้ว ยกคำร้อง เบนจาได้ถูกดำเนินคดีในข้อหามาตรา 112 รวมทั้งสิ้น 6 คดี แล้ว จากจำนวนคดีการเมืองรวม 19 คดีที่เธอถูกกล่าวหา โดยทุกคดียังไม่เคยมีคำพิพากษาของศาลว่ามีความผิด นอกจากนี้ เบนจายังเป็นหนึ่งในผู้ต้องหาตามมาตรา 112 รายล่าสุดที่ไม่ได้ประกันตัวจากทั้งหมด 5 คน (พริษฐ์, อานนท์, ภาณุพงศ์ และจตุภัทร์) อ่านข่าวนี้ฉบับเต็มในเว็บไซต์ศูนย์ทนายความเพื่อสิทธิมนุษยชน จับวัยรุ่น 2 ราย อ้างเหตุร่วมปาระเบิดเพลิงใส่ป้อมจราจรพญาไท #ม็อบ30กันยา ก่อนศาลไม่ให้ประกัน ศูนย์ทนายความเพื่อสิทธิมนุษยชน รายงานว่าเมื่อวันที่ 8 ต.ค. 2564 ตั้งแต่เช้าจนล่วงเข้าหลังเที่ยงคืนเล็กน้อย เจ้าหน้าที่ตำรวจได้ทำการจับกุมวัยรุ่นและเยาวชนรวม 5 ราย เป็นการจับตามหมายจับของศาลอาญา 2 ราย จากเหตุการณ์ที่มีกลุ่มผู้ชุมนุมรวมตัวบริเวณหน้า สน.พญาไท ขว้างปาวัตถุเพลิงและปาระเบิดขวดใส่ป้อมจราจรแยกพญาไท เมื่อกลางดึกคืนวันที่ 30 ก.ย. 2564, จับที่บ้านพักของผู้ถูกจับกุมตามหมายจับและที่ด่าน หลังตรวจค้นแล้วพบวัตถุระเบิด 2 ราย และจับกุมหลังเคอร์ฟิวที่ด่านใต้ทางด่วนดินแดง 1 ราย โดยต่อมาศาลเยาวชนฯ ให้ประกันเยาวชนทั้ง 3 ราย ขณะศาลอาญาไม่ให้ประกันวัยรุ่น 2 ราย อ้างคดีอัตราโทษสูง อ่านข่าวนี้ฉบับเต็มในเว็บไซต์ศูนย์ทนายความเพื่อสิทธิมนุษยชน ข่าวการเมืองสิทธิมนุษยชนศูนย์ทนายความเพื่อสิทธิมนุษยชนกระบวนการยุติธรรมม.112เบนจา อะปัญ#คาร์ม็อบ10สิงหาไล่ทรราช#ม็อบ30กันยาติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/3W6blX7v5fs/95403,10_10_2021
'มาเรีย เรสซา' และ 'ดิมิทรี มูราตอฟ' สองตัวแทนสื่อผู้ปกป้องเสรีภาพ ได้รางวัลโนเบลสันติภาพ 2564,"Submitted on Sun, 2021-10-10 14:51'มาเรีย เรสซา' ผู้ร่วมก่อตั้งสื่ออิสระฟิลิปปินส์ Rappler และนักข่าวรัสเซีย 'ดิมิทรี มูราตอฟ' ได้รับรางวัลโนเบลสาขาสันติภาพเมื่อวันที่ 8 ต.ค. ที่ผ่านมาจากการที่พวกเขา ""ปกป้องเสรีภาพในการแสดงออก"" ซึ่งเรสซาบอกว่ารางวัลที่เธอได้รับนี้เพื่อ ""นักข่าวทุกคนจากทั่วโลก"" และให้สัญญาว่าจะเดินหน้าต่อสู้เพื่อเสรีภาพในการแสดงความคิดเห็นต่อไป ที่มาภาพ: Chris Campbell (CC BY-NC 2.0) รางวัลโนเบลสาขาสันติภาพเป็นหนึ่งในรางวัลโนเบล 5 สาขาที่มอบให้กับบุคคลที่ทางคณะกรรมการมองว่าเป็นผู้ทำคุณประโยชน์กับโลกในด้านสันติภาพ ในปี 2564 นี้ ผู้ที่ได้รับรางวัลร่วมกันคือ มาเรีย เรสซา นักข่าวและผู้ร่วมก่อตั้งสื่ออิสระ Rappler ในฟิลิปปินส์และ ดิมิทรี มูราตอฟ นักข่าวรัสเซียผู้ก่อตั้งและเป็นหัวหน้ากองบรรณาธิการสื่ออิสระ โนวาจา กาเซตา ในรัสเซียมานานเป็นเวลา 24 ปี เว็บไซต์รางวัลโนเบลระบุว่าพวกเขาตัดสินใจมอบรางวัลให้ทั้งสองคนนี้เพราะทั้งคู่ต่างก็เป็นผู้ที่ใช้ความพยายามในการปกป้องเสรีภาพในการแสดงออกซึ่งเป็นจุดตั้งต้นสำหรับสังคมประชาธิปไตยและสันติภาพที่ยั่งยืน ทั้งสองคนนี้จึงเปรียบเสมือนตัวแทนของนักข่าวทุกคนผู้ที่ยืนหยัดเพื่ออุดมคตินี้สำหรับโลกในช่วงที่โลกกำลังเผชิญกับสภาพที่เป็นภัยต่อประชาธิปไตยและเสรีภาพสื่อมากขึ้นเรื่อยๆ ""พวกเราต้องการความช่วยเหลือในหลายด้านมาก มันยากมากและอันตรายมากกว่าเดิมหลายเท่าในการเป็นนักข่าวทุกวันนี้"" เรสซากล่าว นับตั้งแต่รอดริโก ดูเตอร์เต เข้าสู่ตำแหน่งประธานาธิบดีฟิลิปปินส์ในปี 2559 เรสซาและสื่อ Rappler ก็ต้องเผชิญกับการถูกเล่นงานต่างๆ นานา ไม่ว่าจะเป็นการฟ้องร้องดำเนินคดี การถูกสอบสวน และการโจมตีทางออนไลน์ โดยที่เรสซาหวังว่ารางวัลของเธอจะช่วยให้เป็นเกราะป้องกันสำหรับเธอและนักข่าวอื่นๆในฟิลิปปินส์จากการถูกโจมตีทั้งการทำร้ายร่างกายและการข่มขู่คุกคามทางออนไลน์ หวังว่าจะทำให้นักข่าวทำงานได้โดยไม่ต้องเผชิญความหวาดกลัว โดยที่ในตอนนี้เรสซาต้องเผชิญกับคดีหมิ่นประมาททางไซเบอร์ซึ่งเธออยู่ในช่วงประกันตัวรอการอุทธรณ์ ซึ่งคดีของเธอระบุโทษจำคุก 6 ปี เรสซาหวังว่าเธอจะได้รับอนุญาตให้เดินทางไปรับรางวัลที่นอร์เวย์ได้ ""การลุแก่อำนาจเช่นนี้จะสำเร็จได้ถ้าหากฉันอนุญาตให้ความกลัวนอารมณ์และในหัวของฉันมาครอบงำการปฏิสัมพันธ์โต้ตอบของพวกเราได้ ความท้าทายที่สุดมันคือการเอาชนะความกลัวเสมอ"" เรสซากล่าว เว็บไซต์โนเบลระบุอีกว่า ""เรสซาได้ใช้เสรีภาพในการแสดงออกเพื่อเปิดโปงการลุแก่อำนาจ การใช้ความรุนแรง และระบอบอำนาจนิยมที่เติบโตขึ้นเรื่อยๆ ในประเทศของเธอ"" ไม่ว่าจะเป็นเรื่องการละเมิดสิทธิมนุษยชนของรัฐบาลดูเตอร์เตในกรณีสงครามยาเสพติดที่ ""เปรียบเสมือนการทำสงครามกับประชาชนตัวเอง"" นอกจากนี้เรสซาและสื่อ Rappler ยังนำเสนอเรื่องที่โซเชียลมีเดียถูกใช้แพร่กระจายข่าวลวง ใช้คุกคามคู่แข่ง และบงการวาทกรรมสาธารณะ สำหรับ ดิมิทรี อังเดรเยวิช มูราตอฟ นั้นโนเบลระบุว่าเขา ""ปกป้องเสรีภาพในการแสดงความคิดเห็นใยรัสเซียภายใต้สภาพที่ท้าทายมากขึ้นเรื่อยๆ มาเป็นเวลาหลายสิบปีแล้ว"" มูราตอฟเริ่มก่อตั้งสื่ออิสระในรัสเซีย โนวาจา กาเซตา ในปี 2536 และดำรงตำแหน่งเป็นหัวหน้ากองบรรณาธิการมาตั้งแต่ปี 2538 ต่อเนื่องมาเป็นเวลารวม 24 ปีแล้ว สื่อของเขานำเสนอเรื่องราวของการทุจริตคอร์รัปชัน ความรุนแรงจากตำรวจ การจับกุมอย่างไม่ชอบด้วยกฎหมาย การโกงการเลือกตั้ง และ ""โรงงานโทรล"" ของรัสเซีย รวมถึงเรื่องการใช้กำลังของกองทัพรัสเซียทั้งภายในและภายนอกประเทศ ถึงแม้ว่าสื่อของมูราตอฟต้องเผชิญกับการเล่นงานอย่างรุนแรงจากฝ่ายตรงข้ามไม่ว่าจะเป็นการข่มขู่คุกคาม, การใช้กำลัง และการฆาตกรรม นับตั้งแต่ตั้งหนังสือพิมพ์มามีนักข่าวของสื่อเขาถูกสังหารไปแล้ว 6 ราย หนึ่งในนั้นคือ แอนนา โปลิตคอฟสกายา ผู้ที่เขียนบทความเปิดโปงเรื่องสงครามในเชชเนีย ถึงแม้จะถูกคุกคามหนักแต่มูราตอฟก็ไม่ยอมทิ้งตำแหน่งและคอบปกป้องสิทธิของนักข่าวในการเขียนข่าวอย่างเสรีตราบใดที่อยู่ภายใต้หลักจรรยาบรรณและมาตรฐานวารสารศาสตร์ เว็บไซต์โนเบลระบุว่าการให้รางวัลในครั้งนี้เป็นการต้องการเน้นย้ำถึงความสำคัญในการปกป้องและคุ้มครองสิทธิขั้นพื้นฐานเหล่านี้อย่างเสรีภาพในการแสดงออกและเสรีภาพสื่อ ""ถ้าไม่มีเสรีภาพในการแสดงออกและเสรีภาพสื่อ มันก็เป็นเรื่องยากที่จะส่งเสริมภราดรภาพระหว่างประเทศ ส่งเสริมการปลดอาวุธและทำให้โลกนี้ดีขึ้นได้อย่างสำเร็จในช่วงเวลาของพวกเรา"" เรียบเรียงจากPhilippines' Nobel Prize winner Ressa says award for 'all journalists', news.com.au, 09-10-2021The Nobel Peace Prize 2021, The Nobel Prize, 08-10-2021 ข่าวต่างประเทศรางวัลโนเบลสาขาสันติภาพรางวัลโนเบลมาเรีย เรสซาดิมิทรี มูราตอฟสื่อมวลชนฟิลิปปินส์รัสเซียRapplerติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/mkBGpmgaWlQ/95402,10_10_2021
'อนุสรณ์ ธรรมใจ' แนะ ธปท.ไม่จำเป็นต้องดำเนินนโยบายเข้มงวดทางการเงินเพิ่มขึ้น,"Submitted on Sun, 2021-10-10 15:17'อนุสรณ์ ธรรมใจ' ชี้ราคาน้ำมันดิบในตลาดโลกโดยเฉพาะราคาน้ำมันดิบแบรนด์ทะเลเหนือปรับตัวทะลุระดับ 100 ดอลลาร์ต่อบาร์เรลได้ในช่วงไตรมาสแรกปีหน้าได้ ภาวะ Stagflation ของเศรษฐกิจไทยอาจเกิดขึ้นเพียงชั่วคราวเท่านั้น การปรับลดการใช้น้ำมันปาล์มดิบผสมไบโอดีเซลกระทบราคาผลปาล์ม กระทบอุตสาหกรรมพลังงานชีวภาพ ธนาคารแห่งประเทศไทย (ธปท.) ไม่จำเป็นต้องดำเนินนโยบายเข้มงวดทางการเงินเพิ่มขึ้นหรือปรับขึ้นอัตราดอกเบี้ยนโยบายจากการเพิ่มขึ้นของอัตราเงินเฟ้อเพราะช่องว่างการผลิต (Output Gap) ของเศรษฐกิจไทยยังติดลบค่อนข้างมาก รศ.ดร.อนุสรณ์ ธรรมใจ อดีตกรรมการธนาคารแห่งประเทศไทย และอดีตคณบดีคณะเศรษฐศาสตร์ ม.รังสิต 10 ต.ค. 2564 รศ.ดร.อนุสรณ์ ธรรมใจ อดีตกรรมการธนาคารแห่งประเทศไทย และอดีตคณบดีคณะเศรษฐศาสตร์ ม.รังสิต เปิดเผยว่าขณะนี้ราคาน้ำมันตลาดโลกขึ้นไปสูงที่สุดนับตั้งแต่เดือน พ.ย. 2557 หรือในรอบเกือบ 7 ปี คาดการณ์แนวโน้มราคาน้ำมันเป็นขาขึ้นไปจนถึงกลางปีหน้าเป็นอย่างน้อย และ มีโอกาสที่ราคาน้ำมันดิบในตลาดโลกโดยเฉพาะราคาน้ำมันดิบเบรนท์ทะเลเหนือปรับตัวทะลุระดับ 100 ดอลลาร์ต่อบาร์เรลได้ในช่วงไตรมาสแรกปีหน้าได้ แนวโน้มราคาน้ำมันในตลาดโลกที่ปรับตัวสูงขึ้นต่อเนื่องจะส่งผลกระทบทำให้อัตราเงินเฟ้อปรับตัวสูงขึ้น ต้นทุนภาคการผลิต การขนส่งคมนาคมสูงขึ้น และค่าใช้จ่ายครัวเรือนปรับตัวเพิ่มขึ้น การปรับขึ้นของราคาพลังงานเป็นผลจากราคาพลังงานในตลาดโลกเพิ่มขึ้นมาอย่างต่อเนื่องซึ่งคาดว่าช่วงปลายปีราคาน้ำมันน่าจะเคลื่อนไหวอยู่ระหว่าง 75-95 ดอลลาร์ต่อบาร์เรล หากเศรษฐกิจโลกยังฟื้นตัวดีต่อเนื่องและกลุ่มโอเปคพลัสยังคงไม่เพิ่มกำลังการผลิตไปมากกว่าเดิมอาจเห็นราคาน้ำมันในตลาดโลกขึ้นแตะ 100 ดอลลาร์ต่อบาร์เรลได้ในช่วงไตรมาสแรกปีหน้า ณ ระดับราคาดังกล่าวน่าจะจูงใจให้ผู้ผลิตน้ำมันเพิ่มอุปทานในตลาดรวมทั้งกลุ่มโรงกลั่นผลิต Shale oil ในสหรัฐอเมริกาน่าจะกลับมาผลิตเพิ่ม หากราคาน้ำมันยังไม่แตะ 100 ดอลลาร์ต่อบาร์เรลเชื่อว่ากลุ่มโอเปกพลัสคงมติเดิมเพิ่มกำลังการผลิตเพียงวันละ 4 แสนล้านบาร์เรลไม่เพียงพอต่อความต้องการที่ฟื้นตัวขึ้นอย่างชัดเจนจากอุปสงค์ในตลาดโลกเพิ่มขึ้น นอกจากนี้ ไนจีเรีย ยังประสบปัญหาเพิ่มกำลังการผลิตตามข้อตกลง ราคาก๊าซธรรมชาติที่สูง หลายชาติลดการใช้ถ่านหินในการผลิตไฟฟ้าเพื่อลดภาวะโลกร้อน โดยเฉพาะประเทศจีนได้มีนโยบายในการลดการปล่อยคาร์บอนในเชิงรุก หันมาใช้น้ำมันและพลังงานทางเลือกอื่นๆ ทำให้ราคาน้ำมันเพิ่มสูงขึ้นอีก อย่างไรก็ตาม ล่าสุด จีนอาจปล่อยน้ำมันดิบคงคลังทางยุทธศาสตร์ประมาณ 33-82 ล้านบาร์เรลคงช่วยบรรเทาการพุ่งขึ้นของราคาน้ำมันได้บ้างเนื่องจากจีนมีสต็อกน้ำมันนราคาต้นทุนที่ถูกกว่าราคาในตลาดโลกปัจจุบันประมาณ 5-10 ดอลลาร์โดยเฉลี่ย และหลังจากกลางปีหน้าแล้ว อุปทานในตลาดน้ำมันน่าจะเพิ่มขึ้นจากการคาดการณ์ว่า อิหร่านจะสามารถส่งออกน้ำมันได้ และ มาตรการคว่ำบาตรทางเศรษฐกิจของชาติตะวันตกต่ออิหร่านน่าจะยุติลง ผลบวกของราคาน้ำมันเพิ่มขึ้นต่อเศรษฐกิจโดยรวมของไทยมีน้อยมากเพราะประเทศไทยเป็นประเทศนำเข้าพลังงานและน้ำมันสุทธิ และ นำเข้ามากด้วย ผลประโยชน์จะเกิดต่อธุรกิจอุตสาหกรรมพลังงานเท่านั้น และ อาจมีผลบวกต่อสินค้าที่ใช้ทดแทนกันสำหรับผลิตภัณฑ์ที่ต้องใช้น้ำมันเป็นวัตถุดิบสำคัญ ธุรกิจยางธรรมชาติอาจได้ประโยชน์จากยางสังเคราะห์และผลิตภัณฑ์ปิโตรเคมีที่แพงขึ้น นอกจากนี้ ราคาน้ำมันแพงยังได้รับผลจากการที่เงินบาทอ่อนค่าและเงินดอลลาร์แข็งค่าขึ้นอีกด้วย ทิศทางค่าเงินบาทอาจอ่อนค่าทะลุระดับ 34.50 บาทต่อดอลลาร์ได้ในช่วงไตรมาสสี่ปีนี้ จากดุลบัญชีเดินสะพัดขาดดุลในปีนี้ ดุลการค้าเกินดุลลดลงอย่างมาก คาดว่าปีนี้ดุลบัญชีเงินทุนมีเงินไหลออกสุทธิไม่ต่ำกว่า 3-4 พันล้านดอลลาร์ โดยมีทั้งการไหลออกของเงินลงทุนโดยตรง แต่การลงทุนในหลักทรัพย์ในตลาดการเงินเริ่มเป็นซื้อสุทธิ ปีที่แล้วเงินทุนไหลออกสุทธิประมาณ -3.59 พันล้านดอลลาร์ อัตราการค้าปรับตัวลดลงเป็นผลมาจากราคานำเข้าสินค้าเพิ่มสูงกว่าอัตราการเพิ่มขึ้นของราคาส่งออก มีความเสี่ยงมากขึ้นที่เศรษฐกิจไทยอาจเผชิญภาวะ Stagflation คือ ภาวะเศรษฐกิจชะลอตัว เติบโตต่ำและเงินเฟ้อปรับตัวขึ้นมาก สิ่งที่ประชาชนส่วนใหญ่เผชิญอยู่เวลานี้คือ รายได้ชะลอตัว หนี้สินท่วม ค่าครองชีพสูงขึ้น แถมยังว่างงานอีกหรือทำงานต่ำระดับ ไม่มีความจำเป็นใดๆที่ธนาคารแห่งประเทศไทยต้องเร่งดำเนินการนโยบายเข้มงวดทางการเงินเพิ่มขึ้นหรือปรับขึ้นอัตราดอกเบี้ยนโยบายจากการเพิ่มขึ้นของอัตราเงินเฟ้อเพราะช่องว่างการผลิต (Output Gap) ของเศรษฐกิจไทยยังติดลบค่อนข้างมาก มีกำลังการผลิตส่วนเกินเหลืออยู่จำนวนมาก การใช้นโยบายการเงินและการคลังแบบผ่อนคลายมีความจำเป็นต่อการประคับประคองการฟื้นตัวของการจ้างงานและการกระเตื้องขึ้นของกิจกรรมทางเศรษฐกิจ อัตราเงินเฟ้อที่พุ่งสูงขึ้นเป็นปัญหาทางด้านอุปทานเป็นหลัก คือ ราคาพลังงานสูงขึ้น บาทอ่อนค่า และราคาอาหารปรับตัวสูงขึ้นจากน้ำท่วมพื้นที่เกษตรกรรม ราคาสินค้าอุตสาหกรรมบางส่วนปรับตัวสูงขึ้นจากการขาดแคลนวัตถุดิบ การชะงันงักระบบจัดส่งและค่าระวางเรือปรับตัวสูงขึ้น ปัญหาบางส่วนเกิดจากการหยุดดำเนินการผลิตของโรงงาน เกิดการการชงักงันของระบบจัดส่งโลจีสติกส์ จากปัญหาการแพร่ระบาดของโควิดก่อนหน้านี้ อย่างไรก็ตาม ภาวะ Stagflation ของเศรษฐกิจไทยอาจเกิดขึ้นเพียงชั่วคราวเท่านั้น ตอนนี้ยังไม่มีสัญญาณของ Excess Demand ใดๆ มีฟองสบู่อยู่บ้างในตลาดการเงิน และ ตลาดผลผลิตไม่มีเลย ตอนนี้ มีแต่ Excess Supply อุปสงค์ขยายตัวต่ำกว่าระดับความสามารถการผลิตของประเทศ รศ.ดร.อนุสรณ์ กล่าวว่า มติของ กบง. เพื่อควบคุมราคาน้ำมันด้วยการปรับลดการใช้น้ำมันปาล์มดิบผสมไบโอดีเซลจะส่งผลกระทบต่อราคาผลปาล์ม กระทบอุตสาหกรรมพลังงานชีวภาพ มาตรการนี้จะทำให้ความต้องการใช้ไบโอดีเซลลดลงเหลือเพียง 2-3 ล้านลิตรต่อวัน ส่งผลกระทบต่อห่วงโซ่การผลิตพลังงานชีวภาพทั้ง ต้นน้ำ กลางน้ำและปลายน้ำ และอาจทำให้ผู้ประกอบการจำนวนไม่น้อยขาดทุนจากต้นทุนสต็อกที่สูงและต้องขายตามราคาที่รัฐบาลกำหนดใหม่ การแก้ปัญหาราคาไบโอดีเซลด้วยวิธีดังกล่าวก็เลยสร้างปัญหาใหม่ขึ้นมา และ อาจทำให้กิจการไบโอดีเซลของไทยบางแห่งต้องหยุดกิจการไป มาตรการช่วยเหลือประชาชนและธุรกิจอุตสาหกรรมต่างๆสามารถดำเนินการได้โดยการลดภาษีสรรพสามิตน้ำมันแบบขั้นบันได ใช้น้ำมันน้อยเสียในอัตราต่ำกว่าใช้น้ำมันมาก ยิ่งใช้น้ำมันมากยิ่งเสียในอัตราสูงยกเว้นสำหรับรถโดยสารมวลชนและรถขนส่งสินค้า ปรกติรถยนต์ที่ใช้น้ำมันมากส่วนใหญ่เป็นรถยนต์กำลังแรงสูง cc สูงของผู้ร่ำรวย ส่วนการใช้เงินจากกองทุนน้ำมันเชื้อเพลิงรักษาเสถียรภาพราคาน้ำมัน อุดหนุนราคานั้น ควรนำเอาอัตราเงินเฟ้อมาพิจารณาเป็นเกณฑ์ร่วมกับระดับราคาน้ำมันที่ตั้งเป้าเข้าอุดหนุนราคา ดูที่ระดับที่ส่งผลกระทบต่อประชาชนและภาคการผลิตและภาคขนส่ง เช่น ระดับราคาน้ำมันดีเซลไม่เกิน 35 บาทต่อลิตร หรือ ระดับของอัตราเงินเฟ้อที่สูงกว่า 4% ขึ้นไป สำรวจดูจะพบว่า ธุรกิจขนส่งคมนาคมกระทบหนักสุด อุตสาหกรรมปิโตรเคมี เหมืองแร่ ก็จะได้รับผลกระทบค่อนข้างมาก ส่วนอุตสาหกรรมการผลิตอื่นๆกระทบมากหรือน้อยขึ้นอยู่กับว่า ใช้พลังงานและน้ำมันมากหรือน้อยในกระบวนการผลิตสินค้า ธุรกิจอุตสาหกรรมก่อสร้าง วัสดุก่อสร้าง อุตสาหกรรมเหล็ก กิจการเซรามิกส์ ต้นทุนก็จะเพิ่มสูงขึ้นมาก ส่วนที่ได้รับอานิสงค์ ได้ผลบวก คือ ธุรกิจโรงกลั่นน้ำมัน ธุรกิจพลังงาน พวกธุรกิจการค้าก็ไม่น่าจะกระทบมากนัก แม้นราคาน้ำมันปรับตัวสูงขึ้นในช่วงไตรมาสสี่ปีนี้ ไทยก็น่าจะยังมีอัตราการเติบโตได้ในระดับ 0.5-0.8% ส่วนปี 65 ยังมีความไม่แน่นอนสูง ต้องรอดูปัจจัยต่างๆทั้งภายนอกภายในให้ชัดเจนก่อน และ ต้องรอดูว่า จะมีการเลือกตั้งและมีการเปลี่ยนแปลงรัฐบาลหรือไม่ แต่พอคาดการณ์ในเบื้องต้นได้ว่า เศรษฐกิจไม่น่าจะติดลบ ส่วนบวกแค่ไหนนั้นต้อง รอดูปัจจัยต่างๆให้ชัดเจนก่อน แต่ค่อนข้างแน่ใจว่า เศรษฐกิจไทยปีหน้าก็ยังไม่สามารถเติบโตได้เต็มศักยภาพ (เศรษฐกิจไทยมี Potential GDP อยู่ที่ประมาณ 5-6% เติบโตได้ในระดับนี้โดยไม่มีเงินเฟ้อสูง) ผลผลิตที่เกิดขึ้นจริง (Actual GDP) ต่ำกว่าผลผลิตที่ระดับศักยภาพ (Potential GDP) ค่อนข้างมากมาร่วม 5-6 ปีแล้วและมากขึ้นอีกในช่วงสองปีที่ผ่านมาจากวิกฤติเศรษฐกิจโควิด จึงมีกำลังผลิตส่วนเกิน ปัจจัยการผลิตและแรงงานไม่ได้ถูกใช้เต็มประสิทธิภาพ Output Gap หรือ ช่องว่างการผลิตของไทยจึงติดลบมากกว่าหลายประเทศในอาเซียน ข่าวเศรษฐกิจอนุสรณ์ ธรรมใจธนาคารแห่งประเทศไทยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/0U2QdHgbhqg/95404,10_10_2021
"COVID-19: 10 ต.ค. 64 ไทยติดเชื้อเพิ่ม 10,817 ราย เสียชีวิต 84 ราย","Submitted on Sun, 2021-10-10 15:41ศบค. รายงานพบผู้ป่วยใหม่ 10,817 ราย รักษาหาย 9,981 ราย เสียชีวิต 84 ราย - พบ 'คลัสเตอร์งานศพ' 21 ก.ย. -7 ต.ค. 2564 มีผู้ติดเชื้อ 838 คน ใน 30 จังหวัด 87 งาน ผู้ติดเชื้อกลุ่มก้อนเกิน 5 คน ทั้งหมด 30 คลัสเตอร์ 10 ต.ค. 2564 Thai PBS รายงานว่าศูนย์ข้อมูล COVID-19 รายงานผู้ติดเชื้อเพิ่ม 10,817 คน จำแนกเป็นผู้ป่วยจากระบบเฝ้าระวัง 10,055 คน ผู้ป่วยจากการค้นหาเชิงรุก 649 คน ผู้ป่วยภายในเรือนจำ/ที่ต้องขัง 50 คน ผู้ป่วยมาจากต่างประเทศ 63 คน รวมป่วยสะสม1,682,021 คน (ตั้งแต่ 1 เม.ย.) หายป่วยกลับบ้าน 9,981 คน หายป่วยสะสม 1,554,887 ราย (ตั้งแต่ 1 เม.ย.) กำลังรักษา ตัว110,880 คน เสียชีวิต 84 คน ขณะที่กรมควบคุมโรค กระทรวงสาธารณสุข รายงานการติดเชื้อเข้าข่าย/ ผลตรวจ Antigen test kit (ATK) เป็นบวกเพิ่ม 10,055 คนยอดสะสม 211,451 คน ส่วนตัวเลขยอดการฉีดวัคซีน (ข้อมูล 9 ต.ค.) ฉีดวัคซีนสะสม 59,998,418 โดส แบ่งเป็นเข็มที่ 1 สะสม 35,002,896 โดส เข็มที่ 2 สะสม 23,316,963 โดส เข็มที่ 3 สะสม 10,141 โดส และเข็มที่ 4 สะสม 1,141 โดส ขณะที่เว็บไซต์ worldometer รายงานผู้ติดเชื้อ COVID-19 ทั่วโลกแล้วจำนวน 238,326,299 คน หายป่วยกลับบ้าน 215,460,117 คน เสียชีวิตสะสม 4,862,317 คน กำลังยังรักษาตัว 18,003,935 คน คลัสเตอร์งานศพ 30 จว. 87 งานติดเชื้อสะสม 838 คน นพ.เฉวตสรร นามวาท ผอ.กองควบคุมโรคและภัยสุขภาพในภาวะฉุกเฉิน กรมควบคุมโรค กล่าวว่า มีการพบการติดเชื้อในกลุ่มผู้เข้าร่วมงานศพ ช่วงวันที่ 21 ก.ย. -7 ต.ค. 2564 มีผู้ติดเชื้อ 838 คน ใน 30 จังหวัด 87 งาน ผู้ติดเชื้อกลุ่มก้อนเกิน 5 คน ทั้งหมด 30 คลัสเตอร์ “30 คลัสเตอร์ที่มีผู้ติดเชื้อมากสุดคือ อ.วารินชำราบ จ.อุบลราชธานี พบผู้ติดเชื้อ 148 คน อ.แก่งหางแมว จันทบุรี 115 คน และอ.เบญจลักษณ์ จ.ศรีสะเกษ 108 คน” ปัจจัยหลักมาจากการสัมผัสใกล้ชิดผู้ติดเชื้อ ไม่สวมหน้ากากอนามัย มีการรับประทานอาหารร่วมที่ต้องถอดหน้ากาก ดื่มสุรา เล่นการพนันหลังงานศพ มีการล้อมวง ส่งเสียง สัมผัสใกล้ชิดละเลย เปิดหน้ากากออก นอกจากนี้ยังพบคลัสเตอร์ต่าง ๆ ในต่างจังหวัด เช่น ล้งผลไม้ ร้านทำป้าย จ.จันทบุรี วงหมูกระทะที่ จ.ลำปาง หอพักที่ จ.เชียงใหม่ ร้านเบเกอรี่ จ.ประจวบคีรีขันธ์ และมีรายงานคลัสเตอร์โรงงานขนาดใหญ่ที่ จ.ระยอง และพบคลัสเตอร์ตลาดที่ จ.ชลบุรี และประจวบคีรีขันธ์ ส่วนคลัสเตอร์ค่ายทหาร และทหารเกณฑ์ที่ จ.ลพบุรี จ.ชลบุรี และ จ.ประจวบคีรีขันธ์ ข่าวสังคมคุณภาพชีวิตCOVID-19สุขภาพติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/rwyC8K0VwB4/95405,10_10_2021
'เพื่อไทย' ย้ำพิรุธจัดซื้อเครื่องสูบน้ำ - ชี้ 'ประยุทธ์' ไร้วิสัยทัศน์จัดการเยียวยาน้ำท่วม,"Submitted on Sun, 2021-10-10 16:01รองหัวหน้าพรรคเพื่อไทย ย้ำพิรุธจัดซื้อเครื่องสูบน้ำ ตามมติ ครม. 15 มิ.ย. 64 พบการจัดแบ่งซอยซื้อ ไม่ประกวดราคา e-bidding แต่ใช้วิธีคัดเลือกร้านค้า-บริษัทโดยตรง ยกตัวอย่าง อำนาจ ผอ.ศูนย์ฯ ซื้อได้ไม่เกิน 25 ล้าน จึงเกิดเรื่องพิศดารแบ่งซื้อจัดจ้าง แต่ละศูนย์ฯ จัดซื้อเครื่องสูบน้ำสเปกเดียวกันราคาเท่ากัน - โฆษกเพื่อไทย ชี้ 'ประยุทธ์' ไร้วิสัยทัศน์จัดการเยียวยาน้ำท่วม แนะลอกการบ้านรัฐบาลเพื่อไทย นายยุทธพงศ์ จรัสเสถียร ส.ส. มหาสารคาม และรองหัวหน้าพรรคเพื่อไทย 10 ต.ค. 2564 นายยุทธพงศ์ จรัสเสถียร ส.ส. มหาสารคาม และรองหัวหน้าพรรคเพื่อไทย กล่าวถึงปัญหาน้ำท่วมประเทศไทยไม่ได้รับการจัดการดูแลอย่างเป็นระบบ เพราะ พล.เอก ประยุทธ์ จันทร์โอชา ปฏิวัติและยกเลิกแผนจัดการน้ำทั้งระบบอย่างบูรณาการ 3.5 แสนล้านของรัฐบาลนางสาวยิ่งลักษณ์ ชินวัตร และใช้อำนาจตามมาตรา 44 ที่ 46/2560 จัดตั้งสำนักงานทรัพยากรน้ำแห่งชาติ (สทนช.) อ้างเพื่อบูรณาการระบบน้ำทั้งหมด และออกคำสั่งสำนักนายกรัฐมนตรี ที่ 166/2562 มอบหมายและมอบอำนาจให้ พล.อ.ประวิตร วงษ์สุวรรณ ปฏิบัติหน้าที่แทนนายกรัฐมนตรี ปล่อยมีการจัดซื้อมีล็อกสเปก ฮั้วประมูล ไม่โปร่งใส นายยุทธพงศ์ กล่าวอีกว่า เมื่อวันที่ 15 มิ.ย. 64 ครม. มีมติอนุมัติงบกลาง 3.2 พันล้าน เพื่อบริหารจัดการน้ำ – แก้ภัยแล้ง และเตรียมเครื่องจักรเครื่องสูบน้ำในฤดูฝน โดยกระจายไปตามกรมกองต่าง ๆ ซึ่งหากกระทรวงกรมกองใดมีแผนเรื่องน้ำ จะต้องผ่าน สทนช. ภายใต้ พล.อ.ประวิทย์ และงบกลางก็อนุมัติโดย พล.อ.ประยุทธ์ กรณีรายการจัดซื้อเครื่องสูบน้ำ พบการจัดแบ่งซอยซื้อ ไม่ประกวดราคา e-bidding แต่ใช้วิธีคัดเลือกร้านค้า-บริษัทโดยตรง ยกตัวอย่าง อำนาจ ผอ.ศูนย์ฯ ซื้อได้ไม่เกิน 25 ล้าน จึงเกิดเรื่องพิศดาร แบ่งซื้อจัดจ้าง แต่ละศูนย์ฯ จัดซื้อเครื่องสูบน้ำสเปกเดียวกัน ราคาเท่ากัน เช่น ปั้มขนาด 42 นิ้ว ราคาชุดละ 21.8 ล้านเท่ากันทั้งหมด ศูนย์ฯ นนทบุรี 1 เครื่อง เชียงใหม่ 2 เครื่อง พิษณุโลก 2 เครือ่ง ขอนแก่น 2 เครื่อง โคราช 2 เครื่อง อยุธยา 1 เครื่อง สงขลา 2 เครื่อง รวม 13 เครื่อง มูลค่า 284.5 ล้าน และที่มาของราคากลาง สืบเทียบจาก 3 บริษัทคือ บ.ทีเอ็กซ์ ไดนามิกส์ บ.อาคีร่า เอสเค และ บ.เอส วี เอ็ม อินเตอร์ เซอร์วิสส์ แต่สุดท้ายแล้ว บ.อาคีร่า เอสเค ขายได้เพียงบริษัทเดียว ซึ่งเป็นพฤติกรรมส่อล็อกสเปก ฮั้วประมูลหรือไม่ “มีข้อสงสัยว่า เมื่อซื้อของชนิดเดียวกัน ทำไมไม่รวมกันแล้วใช้วิธี e-bidding เพื่อให้การแข่งขันทางราคาโปร่งใส แล้วขอที่ซื้อมาอยู่ที่ไหน มีประโยชน์ใช้การได้หรือไม่ ขณะที่ชาวบ้านเหนือ กลาง อีสาน ใต้ ต้องเผชิญปัญหาน้ำแล้งน้ำท่วม ลำบากยากแค้น รัฐบาลทำเพียงการแจกถุงยังชีพ ผมจะแฉทุกสัปดาห์ ว่างบกลางปี 2564 รัฐบาลเอาไปใช้อะไรบ้าง นี่เป็นเพียงตัวอย่างหนึ่ง มูลค่าจริงอาจสูงเป็นหมื่นล้าน” นายยุทธพงศ์ กล่าว โฆษกเพื่อไทย ชี้ 'ประยุทธ์' ไร้วิสัยทัศน์จัดการเยียวยาน้ำท่วม แนะลอกการบ้านรัฐบาลเพื่อไทย นางสาวอรุณี กาสยานนท์ โฆษกพรรคเพื่อไทย กล่าวว่า ตั้งแต่เกิดน้ำท่วมฉับพลันและน้ำป่าไหลหลากในพื้นที่ 31 จังหวัด ประชาชนได้รับผลกระทบ 227,470 ครัวเรือน และปัจจุบันยังมีหลายจังหวัดที่ยังคงมีน้ำท่วมขัง แต่ตลอดระยะกว่า 3 สัปดาห์ พลเอกประยุทธ์ จันทร์โอชา นายกรัฐมนตรี ทำได้เพียงลงพื้นที่แจกของและให้กำลังใจบอก “รักจังฮู้” ทั้ง ๆ ที่งานวิจัยเคยระบุชัดว่าปัญหาน้ำท่วมน้ำแล้งไม่ใช่เพียงภัยธรรมชาติแต่เกิดจากการบริหารจัดการ นอกจากนี้ยังมีหน่วยงานที่เกี่ยวข้องกับการบริหารจัดการน้ำมากมาย อย่างกองอำนวยการน้ำแห่งชาติ (กอนช.) และสถาบันสารสนเทศทรัพยากรน้ำ (องค์การมหาชน) แต่ยังไม่เห็นถึงการใช้ศักยภาพของสองหน่วยงานนี้ว่าเป็นอย่างไร มีหน้าที่อะไรบ้าง เกี่ยวข้องกับการบริหารจัดการน้ำอย่างมีประสิทธิภาพได้อย่างไร ส่วนพลเอกประยุทธ์เองก็บริหารงานแบบแผ่นเสียงตกร่อง กล่าวโทษภัยธรรมชาติตลอดเวลา เรียกได้ว่าเป็นผู้นำที่ต่ำกว่ามาตรฐานโลก นางสาวอรุณี ยังกล่าวต่ออีกว่า จากการลงพื้นที่ช่วยเหลือประชาชนของ ส.ส.พรรคเพื่อไทยในหลายจังหวัดเช่น สุโขทัย พิษณุโลก อยุธยา ลพบุรี ขอนแก่น ปัญหาที่พบคือน้ำท่วมขังในหลายจังหวัดนานเกือบ 3สัปดาห์ เริ่มส่งกลิ่นเหม็น นาข้าวจมอยู่ในน้ำหลายพันไร่ แต่พลเอกประยุทธ์ กลับไร้ภาวะผู้นำ ไร้มาตรการเยียวยา ผู้ได้รับผลกระทบจากน้ำท่วม ตรงกันข้ามกับอดีตนายกรัฐมนตรีนางสาวยิ่งลักษณ์ ชินวัตร จากปัญหาอุทกภัยปี 2554 ได้แสดงวิสัยทัศน์ภาวะผู้นำมีแผนในการรับมือภัยพิบัติทั้งระยะสั้น ระยะกลางและระยะยาว พร้อมประกาศมาตรการเยียวช่วยเหลือผู้ได้รับผลกระทบจากน้ำท่วมทันที อาทิเช่น ชดเชยความเสียหายให้เกษตรกรผู้ปลูกข้าวไร่ละ 2,222 บาท ชดเชยที่อยู่อาศัยเสียหายรายครัวเรือนละไม่เกิน 5,000 บาท นอกจากนี้ยังมีมาตรการพักชำระหนี้ให้เกษตรกร 3 ปีและปรับโครงสร้างหนี้ มีมาตรการเยียวยาการซ่อมแซมบ้านเรือน รถยนต์ รถจักรยานยนต์และเครื่องใช้ไฟฟ้า โดยร่วมมือกับกรมอาชีวะศึกษาเพื่อส่งเสริมให้นักศึกษาได้พัฒนาทักษะและฝีมือแรงงาน สิ่งเหล่านี้คือการสะท้อนถึงการบริหารงานแบบมืออาชีพในสถานการณ์วิกฤตของรัฐบาลนางสาวยิ่งลักษณ์ อดีตนายกรัฐมนตรี “ถ้ารัฐบาลพลเอกประยุทธ์ รู้จักคำว่าการบริหารจัดการ ความเสียหายคงไม่เกิดทุกปีตลอด 7 ปีที่ผ่านมา วันนี้ “ข้าวในนาข้าวเน่าส่งกลิ่นเหม็น เป็นข้าวเน่าของจริง” 7 ปีที่ผ่านมาไม่ทำอะไรนอกจากโทษฟ้าโทษฝนยังคิดจะบริหารงานต่ออีก 5 ปี ไม่แน่ใจว่าพลเอกประยุทธ์ รู้จักคำว่าอายฟ้าดินบ้างรึเปล่า” นางสาวอรุณีกล่าว ที่มาเรียบเรียงจากเว็บไซต์พรรคเพื่อไทย [1] [2] ข่าวการเมืองสังคมคุณภาพชีวิตพรรคเพื่อไทยยุทธพงศ์ จรัสเสถียรอรุณี กาสยานนท์น้ำท่วมติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/5zcQoeFho0M/95406,10_10_2021
'ผู่' พิธีกรรม 'รับลูกสาวกลับบ้าน' เพื่อขจัดความไม่เท่าเทียมทางเพศ ของชาติพันธุ์ม้ง,"Submitted on Sun, 2021-10-10 16:51องอาจ เดชา รายงานและเรียบเรียง ที่มาภาพ : เครือข่ายสตรีม้งในประเทศไทย หลายประเทศทั่วโลกกันต่างพากันจัดกิจกรรม เพื่อเรียกร้องสิทธิและความเท่าเทียมทางเพศกันอย่างต่อเนื่องจริงจัง รวมทั้งประเทศไทย ก็ได้มีการออกมาเรียกร้องชุมนุม จัดกิจกรรมในหลากหลายรูปแบบ เป้าหมายก็เพื่อต้องการให้สังคมทั่วไปได้รับฟังเสียงและรับรู้ถึงความเท่าเทียมทางเพศ โดยเฉพาะกลุ่มของของผู้หญิงที่มักจะถูกเอาเปรียบอยู่เสมอ ให้กลับมามีความเท่าเทียม เสมอภาค เช่นเดียวกับผู้ชายทั้งหลาย “ผู่” พิธีกรรมรับลูกสาวกลับบ้าน ของชาติพันธุ์ม้ง ก็เป็นอีกพิธีกรรมหนึ่งที่หลายคนมองเห็นร่วมกันว่ามีความสำคัญ เพื่อขจัดความไม่เท่าเทียมทางเพศหญิง ซึ่งถูกกดทับกันมาช้านานในนามของ จารีตประเพณี “ตอนนี้ หญิงม้งหลายคน รู้สึกดีใจที่ได้กลับมาสู่อ้อมอกของพ่อแม่ อ้อมกอดของครอบครัวอีกครั้งหนึ่ง และที่สำคัญ คือถ้าเกิดเจ็บป่วยล้มตาย เป็นอะไรไป พวกเธอก็ไม่กลัวกังวลว่าจะถูกทอดทิ้ง และนำร่างของเธอไปทิ้งไว้นอกบ้าน หรือข้างถนน ตามจารีตประเพณีเดิมๆ อีกต่อไป” “ปัจจุบัน ปัญหาเรื่องผู้หญิงม้งในประเทศไทย กรณีนี้ ถือว่าได้รับการแก้ไขประสบความสำเร็จไปแล้วประมาณ 70% หลังจากที่เราได้ทำโครงการรับลูกสาวกลับบ้าน นี้ขึ้นมา ก็ทำให้ผู้นำชุมชนม้งทั้ง 18 ตระกูลแซ่ของม้ง ได้ยอมรับในหลักการและลงนามร่วมกันไปแล้ว” ประวัติและความเป็นมาของชาติพันธุ์ม้ง เมื่อพูดถึงประวัติและความเป็นมาของชาติพันธุ์ม้ง ยังไม่มีผู้ใดสามารถสรุปได้ว่าชนชาติม้งมาจากไหน แต่สันนิษฐานกันว่า ม้งคงจะอพยพมาจากที่ราบสูงธิเบต ไซบีเรีย และมองโกเลีย เข้าสู่ประเทศจีน และตั้งหลักแหล่งอยู่แถบลุ่มแม่น้ำเหลือง (แม่น้ำฮวงโห) เมื่อราว 3,000 ปีมาแล้ว ซึ่งชาวเขาเผ่าม้งจะตั้งถิ่นฐานอยู่ในมณฑลไกวเจา ฮุนหนำ กวางสี และมณฑลยูนาน ม้งอาศัยอยู่ในประเทศจีนมาหลายศตวรรษ จนกระทั่ง ประมาณคริสตศตวรรษที่ 17 ราชวงค์แมนจู (เหม็ง) มีอำนาจในประเทศจีน กษัตริย์จีนในราชวงค์เหม็งได้เปลี่ยนนโยบายเป็นการปราบปราม เพราะเห็นว่าม้งที่เป็นผู้ชายส่วนใหญ่แล้วรูปร่างหน้าตาคล้ายกับคนรัสเซีย ทำให้คนจีนคิดว่า ม้งเป็นคนรัสเซีย จึงเป็นเหตุให้มีการปราบปรามม้งเกิดขึ้น โดยให้ชาวม้งยอมจำนน และยอมรับวัฒนธรรมของจีน และอีกประการหนึ่งคือเห็นว่า ม้งเป็นพวกอนารยชนแห่งขุนเขา (คนป่าเถื่อน) จึงได้มีการต่อสู้กันอย่างรุนแรงในหลายแห่ง เช่น ในเมืองพังหยุนในปี พ.ศ.2009 และการต่อสู้ในมณฑลไกวเจาในระหว่าง พ.ศ. 2276 - 2278 และการต่อสู้ในมณฑลเสฉวนในระหว่าง พ.ศ. 2306 – 2318 ในที่สุด ชาวม้งประสบกับความพ่ายแพ้ สูญเสียพลรบ และประชากรเป็นจำนวนมาก ในที่สุดม้งก็เริ่มอพยพถอยร่นสู่ ทางใต้ และกระจายเป็นกลุ่มย่อย ๆ กลับขึ้นอยู่บนที่สูงป่าเขาในแคว้นสิบสองจุไทย สิบสองปันนา และอีกกลุ่มได้อพยพไปตามทิศตะวันออกเฉียงเหนือของราชอาณาจักรลาว บริเวณทุ่งไหหินเดียนเบียนฟู โดยมีหัวหน้าม้งคนหนึ่ง คือ นายพลวังเปา ได้รวบรวมม้ง และอพยพเข้าสู่ประเทศไทยเมื่อประมาณ พ.ศ. 2400 เป็นต้นมา ปัจจุบัน ชาวม้งส่วนใหญ่ในประเทศไทย ตั้งถิ่นฐานอยู่ตามภูเขาสูง หรือที่ราบเชิงเขาในเขตพื้นที่จังหวัดเชียงราย พะเยา น่าน เชียงใหม่ แม่ฮ่องสอน แพร่ ลำปาง กำแพงเพชร เลย พิษณุโลก เพชรบูรณ์ สุโขทัย และตาก มีจำนวนประชากรทั้งสิ้นประมาณ 151,080 คน ภาพกิจกรรมประเพณีปีใหม่ม้ง อ.เชียงดาว จ.เชียงใหม่ | ที่มาภาพ : องอาจ เดชา หลายจารีต ประเพณีของม้ง เชิดชูผู้ชายเป็นใหญ่ ผู้หญิงกลายเป็นสมบัติของผู้ชาย เราดูได้จากประเพณีการฉุด การขายลูกสาว และการตัดผี รวมไปถึงการใช้ชีวิตคู่ จะเห็นว่าครอบครัวม้งใน อดีตส่วนใหญ่ จะเป็นครอบครัวขนาดใหญ่ ผู้หญิงม้งที่แต่งงานแล้วส่วนใหญ่จะต้องเตรียมตัวเพื่อที่จะให้กำเนิดบุตร ผู้หญิงม้งจะต้องทำงานทุกชนิด และตื่นนอนตั้งแต่เช้ามืด ต้องตักน้ำ ตำข้าว หุงหาอาหารให้สมาชิกในบ้านรับประทาน และหาอาหารให้สัตว์เลี้ยงด้วย พอฟ้าสางแล้วต้องเตรียมตัวเพื่อไปทำงานในไร่ เช่น ปลูกถางหญ้า หรือเก็บเกี่ยวผลผลิตที่ปลูกไว้ในไร่หรือ หากวันไหนไม่มีงานในไร่ก็ต้องทำงานอยู่กับบ้าน เช่น ทอผ้า เลี้ยงลูก เป็นต้น ส่วนฝ่ายชายที่เป็นสามีจะสบายมากกว่า คือนั่งจิบน้ำชา นอนสูบฝิ่น เฝ้าบ้าน สนทนากับแขก แม้ว่างานในกลางวันเสร็จสิ้นลงแล้ว แต่ในตอนกลางคืนเธอต้องทำงานบ้าน งานของเธอจะสิ้นสุดลง ก็ต่อเมื่อทุกคนในบ้านหลับกันหมดแล้ว เมื่อตัวหญิงสาวไปถึงบ้านฝ่ายชายแล้ว จะถูกจัดให้อยู่ ในห้องเดียวกับชายหนุ่มที่ต้องการแต่งงานด้วย ในวันรุ่งขึ้นฝ่ายชายจะส่งผู้แทน 2 คนไปแจ้งให้บิดามารดาฝ่ายหญิงทราบ พร้อมกับอ้อนวอนมิให้มีความกังวลในบุตรสาวของตน ถึงเวลาสมควรจะมาสู่ขอ และแต่งงานในโอกาสต่อไป ผู้แทนที่ไปเจรจาจะต้องมีวาทศิลป์ในการสนทนา เพื่อชักจูงให้บิดามารดาฝ่ายหญิงเห็นชอบกับการฉุดนั้น ขณะเดียวกันก็พยายามแจกยาเส้นให้แก่บิดามารดาฝ่ายหญิง ทำนองเดียวกับการสู่ขอ ถ้ารับยาเส้นก็แสดงว่าเห็นชอบด้วยในฝั่งตรงข้าม หากฉุดหญิง สาวไปแล้วทางฝ่ายชายไม่มาแจ้งให้บิดามารดาทราบ ม้งถือว่าเป็นการผิดธรรมเนียมประเพณีต้องเสียค่าปรับประมาณ 12 มั่ง (ลักษณะนามของเหรียญเงินขนาดใหญ่ชาวม้งใช้กัน) ในทำนองเดียวกัน ถ้าหญิงสาวสามารถกลับบ้านของตนได้หลังจากการฉุดประมาณ 3 วัน ฝ่ายชายจะต้องถูกปรับ แต่บางครั้ง หากบิดาของหญิงสาวไม่ประสงค์ให้บุตรสาวของตนแต่งงานกับชายหนุ่มที่มาฉุดไป ก็อาจไม่ปรับ และให้ส่งตัวลูกสาวคืนเท่านั้น ในปัจจุบัน การฉุด ของม้งเริ่มหายไป เนื่องจากฝ่ายหญิงที่ถูกฉุดไปนั้น บางคู่มีชีวิตครอบครัวไม่สมบูรณ์ บางคู่อาจทำร้ายตัวเอง แต่บางคู่ก็ประสบความสำเร็จกับชีวิตคู่ ซึ่งสังคมที่เปลี่ยนแปลงไปบวกกับม้งเริ่มมีการศึกษาเพิ่มขึ้น ทำให้ม้งมีความคิด และวิถีชีวิตที่แตกต่างออกไป จึงได้เลิกวิธีการฉุดไปบ้าง แต่ถ้ากรณีที่จำเป็นจริง เช่น ลูกชายของตัวเองรักชอบพอกับหญิงสาวคนนั้นมาก และไม่สามารถที่จะเกลี่ยกล่อม ลูกชายของตัวเองให้ตัดใจได้ ก็จะสามารถที่จะฉุดหญิงสาวคนนั้นได้ แต่ต้องขึ้นอยู่กับว่าหญิงสาวนั้นไม่มีชายหนุ่มในใจเสียก่อน หากว่าหญิงสาวมีชายหนุ่มในใจแล้ว ก็จะไม่สามารถที่จะทำได้เช่นกัน แต่เนื่องจากปัจจุบันเงินเป็นเครื่องยึดเหนี่ยวจิตใจของมนุษย์ หากว่าชายหนุ่มที่หญิงสาวไม่ได้รักชอบพอกัน แต่ถ้าญาติผู้ใหญ่ของหญิงสาวเห็นดี เห็นงามด้วยแล้ว หญิงสาวจะไม่มีสิทธิ์เรียกร้องสิทธิ์ของตัวเองได้ เนื่องจากญาติผู้ใหญ่จะบังคับให้หญิงสาวแต่งงาน กับชายคนหนุ่มคนนั้นทันทีไม่มีข้อแม้ใด ๆ แม้กระทั่ง ประเพณี “การขายลูกสาว” ซึ่งยึดถือกันมาตั้งแต่อดีต จนถึงทุกวันนี้ ก็ยังมีอยู่ในกลุ่มชาติพันธุ์ม้ง บาทหลวงทศพร นารินรักษ์ ผู้มีบทบาทดูแลคริสตชนกลุ่มชาติพันธุ์ ชุมชนม้งเข็กน้อย อ.เขาค้อ จ.เพชรบูรณ์ บาทหลวงทศพร นารินรักษ์ ซึ่งครั้งหนึ่งเคยเป็นผู้อำนวยการฝ่ายสังคมพัฒนา เขต 2 วัดพระมารดานิจจานุเคราะห์ 99 ม.8 ต.เข็กน้อย อ.เขาค้อ จ.เพชรบูรณ์ เป็นผู้ดูแลคริสตชนกลุ่มชาติพันธุ์ ชุมชนม้งเข็กน้อย ซึ่งจัดว่าเป็นชุมชนชาวม้งที่ใหญ่ที่สุดในประเทศไทย ก็มีความพยายามที่จะคลี่คลายปัญหานี้ว่า เรื่องการขายลูกสาว ซึ่งตั้งแต่อดีตจนถึงขณะนี้ก็ยังมีอยู่ คือ ถ้ามีการตกลงปลงใจจะแต่งงานกัน ผู้ใหญ่ของฝ่ายหญิงก็จะขายลูกสาว อย่างที่บ้านเข็กน้อย ก็จะมีการขายลูกสาวในราคา 30,000 บาท “ซึ่งคำว่า ขายลูกสาวนั้น หลายคนจะรู้สึกว่าเป็นคำที่ไม่ดี และกระทบกระเทือนจิตใจของผู้หญิงม้งกันมาก เพราะที่ผ่านมา ในวัฒนธรรมของม้ง จะไม่มีการระบุคำว่า หมั้น หรือ แต่งงาน เลย แต่จะใช้คำว่า “ขายลูกสาว” ซึ่งเป็นคำที่สะเทือนใจของผู้หญิงม้งมาโดยตลอด และไม่มีใครชอบคำว่าขายกันเลย ดังนั้น ในระยะหลัง ทางกลุ่มผู้หญิงม้ง พยายามหาทางปลดล็อค หาทางแก้ไขปัญหานี้กันอยู่” อีกพิธีกรรมหนึ่งที่น่าสนใจและประเด็นถกเถียงกันในระยะหลังมานี้ นั่นคือ พิธี “ตัดผี” เนื่องจาก ม้ง เป็นสังคมผู้ชายเป็นใหญ่ และมีลักษณะเฉพาะต่างจากชาวเขาเผ่าอื่นๆ จะเห็นได้ว่า เมื่อลูกสาวม้ง ต้องไปแต่งงานอยู่กินกับสามี ก็จำต้อง “หลุด” ออกจากครอบครัวเดิมไปโดยปริยาย นิพัทธ์พร เพ็งแก้ว นักเขียนสารคดี ได้เขียน เรื่อง “ผิดผี”กับชีวิตสาวม้ง เอาไว้อย่างน่าสนใจว่า ลูกสาวม้ง เมื่อแต่งงานออกจากครอบครัวของตนไปมีครอบครัวใหม่แล้ว จึงถือว่า จบสิ้นตัดขาด มีการทำพิธีตัดผีจากครอบครัวเดิม ต้องไปนับถือผีของฝ่ายสามี เป็นสมบัติของสามีกับครอบครัวสามีโดยเด็ดขาด ไม่มีความเกี่ยวข้องใดๆ กับครอบครัวพ่อแม่ที่ให้กำเนิดพวกเธอมา ไม่สามารถกลับมาร่วมผีบรรพบุรุษของพ่อแม่ได้อีกต่อไป แต่จะอยู่ภายใต้การคุ้มครองของผีบรรพบุรุษฝ่ายชาย พวกเธอต้องร่อนเร่เดินทางไปกับสามีและครอบครัวของสามี ดังนั้น หากผู้หญิงม้งประสบปัญหา ไม่ว่าจะโดนผัวซ้อม ผัวตาย ถูกญาติๆ ของครอบครัวผัวทำร้าย ผู้หญิงเหล่านั้นก็จะต้องอดทนทรมานอยู่ในหลุมมืดของปัญหา ไม่มีทางไป เนื่องด้วยพวกเธอผ่านการ “ตัดผี” ไปเป็นสมบัติของสามีแล้ว หากพวกเธอจำเป็นต้องกลับมาอยู่อาศัยในเรือนของครอบครัวพ่อแม่ตน ก็จะถูกมองว่าเป็นเรื่อง “ผิดผี” และหญิงที่ตัดผีไปแล้วนี้จะถูกห้ามไม่ให้เข้าร่วมพิธีกรรมต่างๆของครอบครัวพ่อแม่ ไม่อนุญาตให้พวกเธอมาเจ็บป่วยหรือตายอยู่ในบ้าน เพราะสำหรับครอบครัวม้ง ลูกสาวจะเปรียบเสมือนน้ำในขันที่สาดทิ้งออกไปแล้ว ไม่สามารถคืนกลับมาได้ จารีตเช่นนี้ เคยถูกตอกเสาเข็มเป็นหลักแข็งแกร่งอยู่กับวิถีคนม้งในอดีตสืบเนื่องกันมาหลายร้อยปี ซึ่งก่อนหน้านี้ จารีตการ “ตัดผี” สำหรับผู้หญิงม้ง ยังพอเป็นเรื่องสอดคล้องกลมกลืนกับวิถีในวันวาน ครั้งซึ่งคนม้งยังร่อนเร่อพยพหนีสงคราม หรือต้องไปเปิดหน้าดินทำไร่ใหม่ๆ เปลี่ยนที่อยู่ไปตามเขตพื้นที่ต่างๆ หากปัจจุบัน กลุ่มคนม้งในทุกพื้นที่ ได้ตั้งหลักแหล่งชุมชนหมู่บ้าน อยู่อย่างถาวรทำเกษตรกรรมบนแผ่นดินที่รัฐบาลไทยจัดสรรให้ สภาพชีวิตอันเปลี่ยนไปทำให้คนม้งไม่ต้องอพยพโยกย้ายถิ่นฐาน พ่อแม่ยังเห็นลูกสาวตน สุข ทุกข์อยู่ในชีวิตครอบครัวสามี ได้รับรู้ชัดแจ้งอยู่เต็มสองตา และในช่วง 20 กว่าปีที่ผ่านมา ปัญหาใหม่ๆ ที่ไม่เคยเกิดขึ้นในอดีตก็ได้รุมกระหน่ำผู้หญิงม้งให้เป็นหม้าย “ก่อนวัยอันควร” อย่างหนักหนาสาหัส โดยเฉพาะปัญหาเกี่ยวกับคดียาเสพติด ไม่ว่าจะเพราะสามีติดคุกจากการค้ายาบ้า, ถูกฆ่าตัดตอนไปจำนวนมาก และปัญหาเศรษฐกิจความตึงเครียดที่ผู้หญิงม้งต้องถูกผัวซ้อมอย่างยับเยิน ถูกทารุณอย่างหนัก,หรือถูกผัวทิ้งไม่ไยดีเมื่อได้เมียใหม่,หรือกระทั่งผู้หญิงที่ตั้งท้องโดยไม่ได้แต่งงาน หญิงม้งที่มีสภาพชีวิตเช่นนี้จะกลายเป็นคนไม่มีตระกูลแซ่ ไม่มีผีบรรพบุรุษคุ้มครอง ไม่มีพื้นที่ทางสังคม วัฒนธรรม และจิตวิญญาณ อันส่งผลกระทบรุนแรงต่อทั้งตัวเธอและลูกๆของพวกเธอ ที่หอบหิ้วกันมาจากการหย่าร้าง เป็นหม้าย หรือถูกทอดทิ้งนั้นด้วย สภาพหนักอึ้งสาหัสที่ผู้หญิงม้งเผชิญอยู่โดยถ้วนทั่วในโลกยุคนี้ ได้ทำให้จารีต “ตัดผี”สำหรับผู้หญิงม้งที่ท้องไม่มีพ่อ เป็นหม้าย หรือแต่งงานแล้วเผชิญความรุนแรง ยิ่งกลับกลายเป็นปัญหาหนักอึ้งบีบคั้นผู้หญิง บีบคั้นหัวใจพ่อแม่ชาวม้ง ให้ต้องทนดูลูกสาวและหลานๆ ทุกข์ทรมานเมื่อประสบภาวะมืดแปดด้าน “ไม่มีทางไป” เพราะลูกสาวจะกลับบ้านเดิมก็ไม่ได้ พ่อแม่จะเปิดประตูรับลูกสาวที่ประสบปัญหาของตนกลับคืนมาก็ไม่ได้ หรือกระทั่งแม่ของตนไปมีสามีใหม่แล้วเป็นหม้าย ลูกชายก็ไม่อาจรับแม่กลับบ้านมาดูแลได้ เพราะจารีตม้งเชื่อสืบต่อมาว่า การรับผู้หญิงที่ “ตัดผี” กลับเข้าบ้านเก่าของตน จะทำให้ซวย โชคร้ายไปหมดทั้งบ้าน เมื่อชีวิตครอบครัวล้มเหลว ผู้หญิงม้ง “ไม่มีทางไป” จำนวนมากจึงกลายเป็นคนไม่มีบ้าน กลับบ้านเดิมไม่ได้ ต้องไปตายเอาดาบหน้า ร่อนเร่ ปากกัดตีนถีบทำงานเลี้ยงตัวเองเลี้ยงลูกอยู่ในเมืองใหญ่ นั่งปักผ้าขายอยู่ในไนท์บาซ่าที่เชียงใหม่ มีจำนวนมากเข้าสู่อาชีพในเงามืดตามสถานบริการทางเพศ และอีกมากต่อมากที่หนีปัญหาบีบคั้นมืดมนนี้ด้วยการตัดสินใจ “ฆ่าตัวตาย” ที่มาภาพ : เครือข่ายสตรีม้งในประเทศไทย แน่นอนว่า เมื่อวิถีชีวิตความเป็นอยู่ในสังคมปัจจุบันของพี่น้องกลุ่มชาติพันธุ์ม้งได้เปลี่ยนไปจากเดิม แต่จารีตประเพณีดั้งเดิมบางอย่างนั้น ยังคงอยู่ และถูกนำมาใช้ปฎิบัติยึดถือสืบต่อกันมา ซึ่งทำให้กระทบต่อชีวิตจิตใจของผู้ถูกกระทำ โดยเฉพาะกลุ่มผู้หญิงม้งเป็นอย่างมาก ซึ่งล้วนถูกวิถีวัฒนธรรมชายเป็นใหญ่ มีอำนาจ กดขี่ ละเมิดสิทธิโดยไม่รู้ตัว ไม่ว่าจะเป็นประเพณีการฉุด การขายลูกสาว การตัดผี ซึ่งหลายคู่นั้น ไม่ได้เกิดจากการสมยอม ยินยอมและเต็มใจ จึงนำไปสู่ปัญหาครอบครัว การทะเลาะตบตี การหย่าร้าง ถูกไล่ออกจากบ้านสามี ครั้นเมื่อจะกลับไปหาครอบครัวบ้านเกิดก็ไม่มีใครรับเป็นญาติ ต้องออกมาเผชิญชะตาชีวิตไปตามยถากรรมเพียงลำพัง กระทั่งผู้หญิงม้งหลายคนต้องตัดสินใจหนีปัญหาด้วยการฆ่าตัวตาย เป็นต้น ในเวทีการจัดทำรายงานสถานการณ์ของผู้หญิงชนเผ่าในพื้นที่ภาคเหนือ ตามอนุสัญญาการขจัดการเลือกปฏิบัติต่อสตรีในทุกรูปแบบ เมื่อวันที่ 12-13 กุมภาพันธ์ 2552 ได้มีตัวแทนชนเผ่าพื้นเมืองในประเทศไทย ได้สรุปรายงานการประชุมเรื่องสถานการณ์ด้านสิทธิมนุษยชนจากชนเผ่าและชนพื้นเมือง (ตามอนุสัญญาระหว่างประเทศเรื่องการขจัดการเลือกปฏิบัติต่อสตรี: CEDAW) รัศมี ทอศิริชูชัย ผู้ประสานงานเครือข่ายสตรีม้งในประเทศไทย | ที่มาภาพ: เครือข่ายสตรีม้งในประเทศไทย รัศมี ทอศิริชูชัย ผู้ประสานงานเครือข่ายสตรีม้งในประเทศไทย และเป็นตัวแทนชาติพันธุ์ม้ง ได้สรุปปัญหาเรื่องสังคมม้ง เอาไว้ว่า สังคมม้งเชิดชูผู้ชาย และมีความเชื่อว่า ผู้หญิงกลายเป็นสมบัติของผู้ชายหลังจากที่แต่งงาน เป็นเพศที่อ่อนแอ ต้องเชื่อฟังผู้ชายและผู้หญิงม้ง ในอดีตนั้นจะไม่มีสิทธิเข้าถึงตำแหน่งทางการเมืองและทางปกครองได้ เนื่องจากโครงการสร้างทางสังคมและวัฒนธรรมของม้ง นั้นผูกติดมากับตระกูลแซ่ ซึ่งเป็นผู้ชายเป็นผู้นำตระกูลแซ่ ดังนั้น ไม่ว่าผู้หญิงม้งจะอยู่ในบทบาทไหน ก็มักจะถูกมองว่าเป็นเพศอ่อนแอ และถูกกระทำมาโดยตลอด ยกตัวอย่าง กรณี ผู้หญิงที่ท้องนอกสมรส (จากการถูกข่มขืนและตั้งท้อง) ก็จะถูกสังคมม้งมองว่า ความผิดพลาดจะอยู่ที่ผู้หญิง สังคมประณามผู้หญิง ส่วนผู้ชายที่ทำให้ผู้หญิงตั้งครรภ์ จะถูกปรับสินไหมให้กรรมการหมู่บ้าน ในขณะที่ผู้หญิงที่ถูกกระทำนั้นจะได้รับเงินส่วนแบ่งจากค่าปรับเพียงเล็กน้อย หนำซ้ำ ผู้หญิงที่ตั้งท้องเช่นนี้ ยังจะถูกกีดกันให้ออกจากบ้าน ไม่สามารถอยู่ร่วมกับพ่อแม่ได้ เนื่องจากมีความเชื่อว่า จะทำให้เสื่อมเสียทำให้ประตูเงินทองล่ม จนทำให้ผู้หญิงม้งหลายคนตัดสินใจเป็นภรรยาน้อย หรือไม่ก็เข้าไปใช้ชีวิตในเมืองแทน ในขณะที่กรณีเป็นผู้หญิงม่าย (สามีตาย หรือหย่าร้าง) ก็จะถูกมองว่าเป็นผู้หญิงไม่มีเจ้าของ และมีสถานะไม่ต่างไปจาก “ผู้หญิงสาธารณะ” ซึ่งผู้ชายทั่วไป ก็สามารถเข้าไปยุ่งเกี่ยวหลับนอนกับเธอได้ จากกรณีนี้ ตัวแทนของผู้หญิงม้ง ได้บอกเล่าถึงกรณีของผู้หญิงม้ง บ้านเข็กน้อย อำเภอเขาค้อ จังหวัดเพชรบูรณ์ ที่สามีเสียชีวิตจากนโยบายปราบปรามยาเสพติด บางครอบครัว เลือกที่จะปกป้องเธอที่เป็นหม้าย โดยการให้แต่งงาน เป็นภรรยาน้อย ของพี่ชายหรือน้องชายสามีเธอเอง เป็นต้น ที่มาภาพ : เครือข่ายสตรีม้งในประเทศไทย หรืออีกกรณีของน้องนก ผู้หญิงม้ง อีกคนหนึ่ง ซึ่งในช่วงปี 2547 เธออายุยังไม่ถึง 15 ปี เธอเข้ารับการศึกษาที่โรงเรียนแห่งหนึ่ง และรู้จักกับผู้ชายคนหนึ่ง หลังจากนั้น ในช่วงปิดเทอม ผู้ชายคนนี้ก็ฉุดเธอไปโดยใช้กระสอบคลุม และอุ้มขึ้นรถ หลังจากนั้นก็ให้ญาติฝ่ายชายทำพิธีผูกข้อมือ ในขณะที่ผู้ชายก็ข่มขืน ต่อมา พ่อแม่ของเธอมาตามหา โดยมีการเจรจาระหว่างผู้ใหญ่ หลังจากนั้น มีความเห็นกันว่า น้องนกหนีตามผู้ชาย และกลายเป็นภรรยาของผู้ชาย หากจะทำอะไรคัดค้านก็จะมีการเรียกปรับสินไหม ซึ่งเธอพยายามให้พ่อแม่รู้เรื่องทั้งการทำร้ายร่างกาย การบังคับขืนใจ และการกระทำอื่นๆ จนท้ายที่สุด น้องนกตัดสินใจหนี และเล่าความจริงทั้งหมดให้พ่อแม่ฟัง จนนำไปสู่การแจ้งความร้องทุกข์ และดำเนินคดีกับฝ่ายชาย โดยผู้ชายคนนั้นก็ได้หยิบยกประเด็นวัฒนธรรมความเชื่อของชนเผ่าม้ง เรื่องการฉุดไปแต่งงาน ซึ่งศาลรับฟังและเห็นว่า เป็นการกระทำที่รุนแรง และผิดต่อเด็กและสตรี ฝ่ายชายจึงถูกตัดสินคดี และลงโทษตามความผิด ซึ่งบางรายบางกรณี หญิงม้งที่ถูกกระทำในลักษณะนี้ ยังต้องเผชิญกับปัญหาติดเชื้อเอชไอวี กระทั่งล้มป่วย เสียชีวิตไปก็มี ซึ่งทำให้หลายคนรู้สึกถึงการถูกกดขี่ และนี่ถือเป็นการละเมิดสิทธิสตรีอย่างรุนแรงที่ยากเกินเยียวยาด้วย กลุ่มผู้หญิงม้ง รวมตัวเรียกร้องปกป้องสิทธิ ในนาม “เครือข่ายสตรีม้งแห่งประเทศไทย” ต่อมา มีการรวมตัวของกลุ่มผู้หญิงม้งกันขึ้นมา โดยได้มีอบรมที่ศูนย์ผู้หญิงเพื่อสันติภาพและความยุติธรรม หรือ ศูนย์บ้านดินที่ อ. แม่ริม จ. เชียงใหม่ จนกระทั่ง นำไปสู่การทำโครงการวิจัยเครือข่ายผู้หญิงม้ง ของแผนสุขภาพผู้หญิง สสส.ที่สนับสนุนการทำวิจัยภาวะสังคมโดยชุมชนเอง รัศมี ทอศิริชูชัย หัวหน้าโครงการวิจัยเครือข่ายผู้หญิงม้ง บอกว่า ได้เข้ามาเก็บข้อมูลในชุมชนแม่สาใหม่ อ.แม่ริม จ.เชียงใหม่ เพื่อแก้ไขปัญหานี้มาตั้งแต่ปี 2547 พวกเธอเข้าไปคุยกับชาวบ้านพยายามนำเสนอโครงการเรื่องสิทธิผู้หญิง โดยเฉพาะประเด็นการยอมรับลูกสาวที่ไปแต่งงานแล้วหย่าให้กลับเข้ามามีสถานะสมาชิกครอบครัวตามเดิมภายใต้ชื่อ ""โครงการรับลูกสาวกลับบ้าน"" เธอบอกย้ำว่า คำตอบที่ค้นพบแล้วว่ามีหนทางแก้ไขปัญหานี้ได้ นั่นก็คือการทำพิธี ""ผู่"" หรือ ""รับลูกสาวกลับบ้าน"" นั่นเอง แต่เดิม พิธี ผู่ นี้เคยมีอยู่ในไทย แต่ถูกทิ้งและลืมเลือนไป แต่ยังใช้อยู่กับม้งในลาว เวียดนาม และม้งที่อพยพไปอยู่อเมริกา เนื่องจากความเชื่อของเผ่าม้ง ได้สืบทอดต่อๆ กันมาว่า เมื่อผู้หญิงแต่งงานแล้วต้องตัดขาดจากครอบครัวเดิมเพื่อเข้าเป็นสมาชิกของครอบครัวสามี หรือเมื่อสามีตาย หรือเลิกราหย่าร้างกัน ผู้หญิงจะกลับไปอยู่บ้านไม่ได้ ต้องอยู่ในภาวะไร้สถานะทางสังคมถูกรังเกียจ เหยียดหยาม และหากตายไปไม่มีใครทำพิธีเซ่นไหว้ให้ รวมถึงความเชื่อที่ว่า ผู้หญิงที่ไม่แต่งงานถือเป็นของสาธารณะ แน่งน้อย แซ่เซ่ง ผู้นำเยาวชนม้งในชุมชน ผู้หญิงที่เคยตกเป็นภรรยาน้อยของสามีอย่างไม่ยินยอม บอกเล่าว่า ได้เข้าอบรมด้านกฎหมายจากศูนย์ผู้หญิงเพื่อสันติภาพและความยุติธรรม หรือศูนย์บ้านดินที่ อ.แม่ริม จ.เชียงใหม่ ต่อมาได้ร่วมกับเพื่อนหญิงม้งคนอื่นๆ จัดตั้งเครือข่ายสตรีม้งแห่งประเทศไทย และรัศมี ทอศิริชูชัย ผู้ประสานงานเครือข่ายสตรีม้งแห่งประเทศไทย ซึ่งเป็นหัวหน้าโครงการวิจัยเครือข่ายผู้หญิงม้ง เข้ามาเก็บข้อมูลในชุมชนแม่สาใหม่เพื่อแก้ไขปัญหานี้มาตั้งแต่ปี 2547 และก็ได้คำตอบว่ามีหนทางแก้ไขได้ นั่นก็คือการทำพิธี ""ผู่"" หยั่ว ถนอมรุ่งเรือง ผู้นำพิธีกรรมของชาวม้งบ้านแม่สาใหม่ อ.แม่ริม จ.เชียงใหม่ บอกเล่าว่า หากเปรียบกับของไทย ผู่ก็คือพิธีปัดรังควาน ไล่โชคร้ายไปและเปิดรับเอาโชคดีเข้ามา พิธีที่ทำกันที่แม่สาใหม่ก็คือเอาไก่เป็นๆ มา 2 ตัว มาวน 3 รอบที่ประตูบ้านไล่โชคร้ายไป และอีกสามรอบเพื่อรับเอาโชคดีเข้ามา และก็มีการกินเลี้ยงกันในครอบครัว ให้ผู้รู้กล่าวคำอวยพรให้ลูกสาวที่ออกจากบ้านไปกลับมาได้ และบอกผีบรรพบุรุษให้รับรู้ ก็เป็นอันเสร็จสิ้น หยั่ว ยังบอกอีกว่าครอบครัวม้งที่ไปนับถือศาสนาคริสต์ ก็ยังสามารถผสมผสานพิธีผู่เข้ากับพิธีกรรมทางศาสนาได้อีกด้วย ด้วยพิธีผู่นี้เอง ทำให้ลีและผู้หญิงม้งคนอื่นๆ อีก 46 คน กลับมามีตัวตนอีกครั้งหนึ่ง ส่วนที่เหลือนั้นครอบครัวยังไม่ยอมรับพิธีกรรมนี้ หยั่ว ถนอมรุ่งเรือง ผู้นำพิธีกรรมของชาวม้งบ้านแม่สาใหม่ อ.แม่ริม จ.เชียงใหม่ ผลจากการทำโครงการนี้กระจายไปถึงพี่น้องม้งทั้งในและต่างประเทศ ในประเทศไทยคณะทำงานได้เข้าไปได้ 6-7 จังหวัดและมี 40 กว่าหลังคาเรือนที่เปลี่ยนพิธีกรรม มีหนึ่งตระกูลแซ่ที่ยอมรับและเปลี่ยนระบบของเขาทั้งหมด “สำหรับก้าวต่อไป เราจะพยายามให้ความรักและความเข้าใจไปให้ถึงกลุ่มเป้าหมายมากขึ้น ซึ่งกลุ่มเป้าหมายที่เราจะทำงานมีสามกลุ่ม คือคนที่เห็นด้วย กลุ่มที่ยังมีท่าทีเฉยๆ และกลุ่มที่ต่อต้าน กลุ่มที่เห็นด้วยมักจะเป็นกลุ่มที่ประสบปัญหาด้วยตนเอง เขาจะลุกขึ้นมา ค้นหา ติดตามว่าโครงการนี้ทำงานประเด็นอะไร และรับพิธีกรรมนี้ไปทำในครอบครัว ส่วนกลุ่มคนที่ยังมีท่าทีเฉยๆ หรือต่อต้าน เราก็จะพยายามสื่อสาร รณรงค์ ทำความเข้าใจ ให้ได้มากที่สุด” รัศมี ทอศิริชูชัย ผู้ประสานงานเครือข่ายสตรีม้งแห่งประเทศไทย ซึ่งเป็นหัวหน้าโครงการวิจัย และเป็นผู้จัดทำโครงการถอดบทเรียนเพื่อนำไปสู่การปรับเปลี่ยนกฎจารีตที่ส่งผลกระทบต่อผู้หญิงและครอบครัว กล่าว จนกระทั่ง นำไปสู่การรวมตัวของกลุ่มผู้หญิงม้งกันขึ้นมา ในนามของ“เครือข่ายสตรีม้งแห่งประเทศไทย” ขึ้นมา โดยมีรวมตัวกันและเรียกร้องกับผู้อาวุโสของชาติพันธุ์ม้งทั้ง 15 ตระกูลแซ่ในประเทศไทย ซึ่งข้อเรียกร้องมีทั้งหมด 7 ข้อ คือ (1) การออกจากผีของผู้หญิงโดยการแต่งงาน หากมีความจำเป็นที่ผู้หญิงจะกลับเข้าผีเดิม ขอให้มีพิธีกรรมให้ผีกลับเข้าบ้านได้ (2)กรณีท้องนอกสมรส ไม่ว่าจะเกิดจากการข่มขืน หรืออื่นๆขอให้บุตรสาวเหล่านี้สามารถกลับเข้ามาคลอดบุตรที่บ้านได้ (3) กรณีแม่หม้าย หากไม่ต้องการแต่งงานใหม่ ขอให้ครอบครัวของสามีช่วยทำหน้าที่ดูแล (4) บุตรสาวควรได้รับการศึกษา เท่ากับหรือสูงกว่าผู้ชาย (5) ค่าสินสอดขอให้เปลี่ยนเป็นสินสมรส เพื่อปรับแนวคิดเรื่องการซื้อผู้หญิง และการตั้งครอบครัวใหม่ (7)การเลี้ยงดูบุตรหลาน เป็นหน้าที่ของผู้ชายและผู้หญิงโดยรวม (8) ให้โอกาสกับผู้หญิงได้เรียนรู้กับสังคมภายนอก การประชุมเชิงปฏิบัติการ การสร้างภูมิคุ้มกันการเลือกปฏิบัติต่อสตรีกลุ่มเปราะบาง | ที่มาภาพ: เครือข่ายสตรีม้งในประเทศไทย ภาพการลงนามการร่วมพิธีกรรมกับตระกูลแซ่ 18 แซ่ | ที่มาภาพ: เครือข่ายสตรีม้งในประเทศไทย ตระกูลแซ่ย่าง รับลูกสาวกลับบ้าน | ที่มาภาพ: เครือข่ายสตรีม้งในประเทศไทย ขยายพื้นที่การเรียนรู้และเรียกร้องสิทธิให้กับผู้หญิงม้ง ผลักดัน พิธีกรรมผู่ รับลูกสาวกลับบ้าน อย่างไรก็ตาม ที่ผ่านมา คณะกรรมการเครือข่ายสตรีม้งในประเทศไทย มีความพยายามร่วมกันผลักดัน สนับสนุนการรวมกลุ่มในระดับต่างๆ ติดตามทบทวนหนุนเสริมผลักดันกิจกรรมพิธีกรรมผู่รับลูกสาวกลับบ้าน กันอย่างต่อเนื่อง โดยเมื่อวันที่ 24 ก.ย. 2560 เครือข่ายสตรีม้งในประเทศไทย ได้จัดประชุมที่อำเภอพบพระ จ.ตาก รณรงค์ให้สตรีที่ออกเรือนสามารถกลับมาร่วมพิธีกรรมกับตระกูลแซ่เดิมได้ โดย รัชดา วชิรญาณ์ ประธานเครือข่ายสตรีม้งประเทศไทย จากตำบลเข็กน้อย อำเภอเขาค้อ จังหวัดเพชรบูรณ์ กล่าวว่า การจัดกิจกรรมครั้งนี้มีวัตถุประสงค์เพื่อให้สมาชิกได้ตระหนักถึงความเป็นธรรมทางเพศ รณรงค์ให้ชาวม้งทำพิธี ผู่ รับลูกสาวกลับบ้าน ช่วยแก้ปัญหาให้แก่สตรีและเด็กที่ไม่มีตระกูลแซ่ ให้สามารถกลับมาร่วมพิธีกรรมกับตระกูลแซ่เดิมของตน ตลอดจนรวบรวมปัญหาของสตรีและเด็ก เพื่อเสนอต่อเครือข่ายองค์กรม้งและผู้มีส่วนเกี่ยวข้อง นำไปสู่แนวทางการแก้ไขต่อไป “ปัจจุบัน ปัญหาเรื่องผู้หญิงม้ง ในประเทศไทย กรณีนี้ ถือว่าได้รับการแก้ไขประสบความสำเร็จไปแล้วประมาณ 70% หลังจากที่เราได้ทำโครงการนี้ขึ้นมา ก็ทำให้ผู้นำชุมชนม้งทั้ง 18 ตระกูลแซ่ของม้ง ได้ยอมรับในหลักการและลงนามร่วมกันไปแล้ว ซึ่งที่ผ่านมา ตระกูลไหนที่ยังไม่ได้ทำ รับลูกสาวกลับบ้าน เขาก็จะหันมาดูตระกูลอื่นที่เขาทำพิธี ผู่ ก่อนแล้วว่าดีไหม มีเหตุเภทภัยอะไรหรือไม่ ซึ่งถ้าทำแล้วดี ก็จะทำตาม ซึ่งที่ผ่านมา เราก็เห็นว่า ก็ดีหมด ไม่มีเหตุการณ์อะไรเกิดขึ้น” รัชดา วชิรญาณ์ ประธานเครือข่ายสตรีม้งประเทศไทย เธอบอกอีกว่า ที่ผ่านมา จำนวนผู้หญิงม้ง ที่เข้าร่วมโครงการรับลูกสาวกลับบ้าน ที่ใช้ทุนของ สสส. แล้วนั้นมีจำนวนทั้งหมด 47 คน แต่ล่าสุด ยังมีหญิงม้งที่ไม่ได้ใช้งบ ทุนของ สสส. แต่ใช้งบตัวเอง แล้วได้ทำพิธีผู่ไปแล้ว ประมาณ 100 กว่าคน ซึ่งถือว่าเป็นเรื่องที่ดีมาก “ใช่แล้ว หญิงม้งหลายคน รู้สึกดีใจที่ได้กลับมาสู่อ้อมอกของพ่อแม่ กลับมาสู่อ้อมกอดของครอบครัวอีกครั้งหนึ่ง และที่สำคัญ คือถ้าเกิดเจ็บป่วยล้มตาย เป็นอะไรไป พวกเธอก็ไม่กลัวกังวลว่าจะถูกทอดทิ้ง และนำร่างของเธอไปทิ้งไว้นอกบ้าน หรือข้างถนน ตามจารีตประเพณีเดิมๆ อีกต่อไป ที่ผ่านมา ผู้อาวุโส ปู่ย่าตาทวดม้งของเรา อาจรับจารีตเก่ามาแบบผิดๆ เพี้ยนๆ ก็ได้ ซึ่งทำให้สืบต่อกันมา แต่เมื่อมายุคสมัยนี้ ทุกอย่างก็เริ่มเปลี่ยนไปแล้ว ยกตัวอย่าง เมื่อก่อนประเทศไทยเราก็เคยมีทาส แต่พอมาถึงยุคสมัย ร.5 ก็ให้มีการเลิกทาสไปแล้ว แล้วยุคนี้ก็มาถึง ร.9 ร.10 กันแล้ว ซึ่งเราก็ต้องมีการปรับเปลี่ยนความคิด จารีตให้เข้ากับยุคสมัย” ประธานเครือข่ายสตรีม้งประเทศไทย แสดงความเห็นต่อเรื่องนี้ ที่สำคัญ เธอบอกว่า ปัจจุบัน บทบาทและสิทธิสตรีม้ง เริ่มเท่าเทียมกับผู้ชายมากขึ้น “เมื่อก่อนบรรพบุรุษม้ง เขาจะไม่ให้คนม้งไปแต่งงานกับชนเผ่าอื่นๆ เลย และผู้หญิงม้งเมื่อก่อน เขาก็จะไม่ให้ออกไปไหนเลย ไม่ให้ออกสังคม แต่มาถึงตอนนี้ ผู้หญิงม้ง เริ่มมีบทบาทเพิ่มมากขึ้น ผู้หญิงม้งสามารถออกไปทำงานข้างนอกได้ ออกสู่สังคมได้ และสามารถมีบทบาทเป็นผู้นำชุมชนได้ เป็นสมาชิกอบต. กำนัน ผู้ใหญ่บ้าน หรือเป็นข้าราชการได้” หรือแม้กระทั่ง เรื่องการข้าว “ยกตัวอย่าง เวลากินข้าวกัน เมื่อก่อน จะต้องให้ผู้ชายม้งล้อมวงกินข้าวก่อน ผู้หญิงม้งรอให้ผู้ชายกินอิ่มก่อน ถ้ากินเหลือ ผู้หญิงม้งถึงจะได้กินข้าวที่เหลือ แต่ถ้าไม่เหลือ พวกผู้หญิงก็อด ไม่ได้กิน แต่เดี๋ยวนี้ ผู้ชายกินข้าวพร้อมกัน ผู้ชายกินวงหนึ่ง ผู้หญิงกินวงหนึ่ง แม้ว่าจะกินกันคนละโต๊ะ ไม่ได้กินร่วมวงกัน แต่ก็ได้กินพร้อมกัน ถือว่า ทุกคนมีสิทธิเท่าเทียมกันมากขึ้น” เหมือนที่ รัศมี ทอศิริชูชัย ผู้ประสานงานเครือข่ายสตรีม้งแห่งประเทศไทย ให้สัมภาษณ์ไว้นั่นแหละว่า ""สิทธิไม่เท่าเทียมของผู้หญิงเป็นเพียงด้านหนึ่งของความเป็นม้ง ความเป็นชนเผ่าทำให้คนม้งจะมีความแน่นแฟ้นกันมาก ดูแลช่วยเหลือกันในหลาย ๆ ด้าน แม้ไม่เคยรู้จักกันมาก่อนเลย แต่เราก็ต้องยอมรับว่ามีด้านลบที่ต้องแก้ไข ในขณะที่ค่านิยมที่ดี ๆ ในความเป็นม้ง ก็ต้องช่วยกันสืบทอดต่อไป"" ทั้งนี้ จากผลงานและกิจกรรม เพื่อขจัดความไม่เท่าเทียมทางเพศของชาติพันธุ์ม้ง ทำให้เครือข่ายสตรีม้งแห่งประเทศไทย ได้รับรางวัลประกาศเกียรติยศ “ผู้หญิงนักปกป้องสิทธิมนุษยชน” เนื่องในวันสตรีสากล ประจำปี 2562 ที่สำนักงานคณะกรรมการสิทธิมนุษยชนแห่งชาติ (สนง.กสม.) จัดขึ้น เครือข่ายสตรีม้งประเทศไทย รับรางวัลประกาศเกียรติยศ “ผู้หญิงนักปกป้องสิทธิมนุษยชน” เนื่องในวันสตรีสากล ประจำปี 2562 ข้อมูลประกอบ1. ชาติพันธุ์ม้ง กับพิธีกรรม ผู่ รับลูกสาวกลับบ้าน เพื่อขจัดความไม่เท่าเทียมทางเพศ, องอาจ เดชา,วารสารผู้ไถ่ ฉบับที่ 106 มกราคม-เมษายน 25612. ประวัติศาสตร์และความเป็นมาของม้ง, พิพิธภัณฑ์ชนเผ่าออนไลน์ http://www.hilltribe.org/thai/3. รับลูกสาวกลับบ้าน: ขจัดความไม่เท่าเทียมทางเพศในชุมชนม้งด้วยพิธีกรรม, บีบีซีไทย, 28 พฤศจิกายน 20174. ประเพณีและเรื่องราวชุมชนชาวม้ง ยังผูกโยงกับเรื่องวัฒนธรรม, นิพัทธ์พร เพ็งแก้ว, กรุงเทพธุรกิจ, 17 ตุลาคม 2560 5. เครือข่ายสตรีม้งในประเทศไทย จัดประชุมที่อำเภอพบพระ จ.ตาก รณรงค์ให้สตรีที่ออกเรือนสามารถกลับมาร่วมพิธีกรรมกับตระกูลแซ่เดิมได้, สวท.แม่สอด จ.ตาก กรมประชาสัมพันธ์, 24 ก.ย. 2560 6. “หยุดความรุนแรง ด้วยความรัก ความเอื้ออาทร” คือหัวใจสำคัญในการทำงานเพื่อเปลี่ยนแปลง, แผนงานสุขภาวะผู้หญิงและความเป็นธรรมทางเพศ, 22 พ.ย. 2016 7. สถานสถานการณ์ของผู้หญิงชนเผ่าในพื้นที่ภาคเหนือ (ตามอนุสัญญาการขจัดการเลือกปฏิบัติต่อสตรีในทุกรูปแบบ) ห้องเรียนร่วมสิทธิมนุษยชนออนไลน์, เอกชัย ปิ่นแก้ว,โอเคเนชั่น, 15 ก.พ.2552 รายงานพิเศษสังคมวัฒนธรรมสิทธิมนุษยชนคุณภาพชีวิตองอาจ เดชาม้งผู่ความเท่าเทียมทางเพศเครือข่ายสตรีม้งในประเทศไทยติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/NQ854qrZXFM/95408,10_10_2021
สนทนา 'ทำแท้ง/ท้องไม่พร้อม : เรื่องที่สังคมต้องรับผิดชอบร่วมกัน',"Submitted on Sun, 2021-10-10 17:12กิจกรรมการสนทนาบนแอพพลิเคชั่น Clubhouse เรื่อง “ทำแท้ง/ท้องไม่พร้อม : เรื่องที่สังคมต้องรับผิดชอบร่วมกัน” แนะทุกภาคส่วนต้องช่วยกันดูแลประคับประคองผู้หญิงที่ประสบปัญหาการตั้งครรภ์โดยไม่พร้อม ให้เข้าถึงข้อมูลที่เพียงพอแก่การตัดสินใจ คณะกรรมการรณรงค์เพื่อประชาธิปไตย (ครป.) แจ้งข่าวว่าเมื่อวันที่ 9 ต.ค. 2564 คณะกรรมการรณรงค์เพื่อประชาธิปไตย (ครป.) ร่วมกับสถาบันสังคมประชาธิปไตย ได้จัดกิจกรรมการสนทนาบนแอพพลิเคชั่น Clubhouse เรื่อง “ทำแท้ง/ท้องไม่พร้อม : เรื่องที่สังคมต้องรับผิดชอบร่วมกัน” โดยวิทยากรการเสวนาประกอบด้วย ศยามล ไกยูรวงศ์ กรรมการสิทธิมนุษยชนแห่งชาติ (กสม.), รศ.ดร.กฤตยา อาชวนิจกุล ผู้ประสานงานเครือข่ายสนับสนุนทางเลือกของผู้หญิงที่ท้องไม่พร้อม และสุภัทรา นาคะผิว ผู้อำนวยการมูลนิธิศูนย์คุ้มครองสิทธิด้านเอดส์ ดำเนินรายการโดย วรภัทร วีรพัฒนคุปต์ กรรมการ ครป. รศ.กฤตยาเปิดประเด็นว่า เรื่องสิทธิการทำแท้งนี้ มาจากการทำงานอย่างเกาะติดมายาวนานของอย่างน้อย 2 เครือข่าย ทั้งเครือข่ายสนับสนุนทางเลือกของผู้หญิงที่ท้องไม่พร้อม นอกจากนี้ในปี 2557 ยังมีการตั้งเครือข่ายขึ้นมาอีก1เครือข่าย ที่ต้องให้เครดิตสมาชิกเครือข่ายสนับสนุนทางเลือกฯท่านหนึ่งคือ คุณทัศนัย ขันตยาภรณ์ ที่ได้ผลักดันให้สำนักอนามัยเจริญพันธุ์ (ภายใต้กรมอนามัย) มีบทบาทในการรองรับเครือข่ายที่เราเรียกว่า RSA (Referral system for Safe Abortion หรือ เครือข่ายอาสาเพื่อการยุติการตั้งครรภ์ที่ปลอดภัย) ซึ่งเป็นเครือข่ายของแพทย์ พยาบาล นักสังคมสงเคราะห์ที่ทำงานในโรงพยาบาลของรัฐ ที่อาสาจะทำงานส่งต่อการยุติการตั้งครรภ์ที่ปลอดภัยและถูกกฎหมาย เป็นเครือข่ายที่ทางสำนักอนามัยเจริญพันธุ์รับรอง มีการขึ้นทะเบียนชื่อหมอ พยาบาลเอาไว้ เรียกได้ว่าเป็นเครือข่ายที่มีความเป็นทางการ ขณะที่เครือข่ายสนับสนุนทางเลือกฯเป็นเครือข่ายที่ไม่เป็นทางการ แต่มีการจัดตั้งมาอย่างยาวนาน จนมีกรณีที่ พญ.ศรีสมัย เชื้อชาติ ซึ่งอยู่ในเครือข่าย RSA ก็ถูกจับกุมที่หัวหินด้วยข้อหาให้บริการทำแท้งผิดกฎหมาย ซ้ำยังจับกุมผู้หญิงที่ทำแท้งด้วย แล้วมาเกลี่ยกล่อมผู้รับบริการว่าถ้ายอมมาเป็นพยาน จะไม่ถูกดำเนินคดี ทีนี้พอขึ้นศาลก็ปรากฏว่า ผู้รับบริการหลายคนเป็นพยานที่ให้การอันเป็นประโยชน์แก่คุณหมอศรีสมัย จากคดีนี้ เราทั้ง 2 เครือข่าย ก็เห็นช่องทางที่เราจะเสนอแก้กฎหมายได้ เราจึงเริ่มยื่นเรื่องไปที่แรกคือผู้ตรวจการแผ่นดิน เพราะกฎหมายบังคับว่าหากเราจะยื่นศาลรัฐธรรมนูญ เราต้องยื่นผู้ตรวจการแผ่นดินก่อน ก็ปรากฏว่าเขาเห็นความสำคัญที่ต้องแก้ไขกฎหมาย แต่ไม่เห็นว่ามันขัดรัฐธรรมนูญ เราจึงใช้สิทธิในการยื่นเรื่องโดยตรงไปที่ศาลรัฐธรรมนูญในนามของเครือข่าย แต่ทางเจ้าหน้าที่ศาลบอกว่าเราทั้ง2เครือข่ายไม่ใช่ผู้เสียหายโดยตรง เราก็เลยไปทำเรื่องถอน แล้วจึงให้คุณหมอศรีสมัยซึ่งถูกตำรวจจับกุมขณะนั้น ทำการมอบอำนาจให้เราทั้ง 2 เครือข่ายเป็นตัวแทนไปยื่นศาลรัฐธรรมนูญ ทางศาลรัฐธรรมนูญจึงรับไว้ เรายื่นไปว่าประมวลกฎหมายอาญามาตรา 301 และ 305 นั้นขัดรัฐธรรมนูญมาตรา 27 และ 28 กรณีนี้นับได้ว่าเป็นครั้งแรกที่ศาลรัฐธรรมนูญรับคำร้องของเอกชนและเป็นเรื่องที่เกี่ยวกับสิทธิมนุษยชน ในวันที่ 19 กุมภาพันธ์ 2563 ศาลรัฐธรรมนูญมีคำวินิจฉัยที่ไม่เป็นทางการออกมาว่า ป.อาญา 301 ขัดต่อรัฐธรรมนูญมาตราที่ 27 (ความเสมอภาคชาย-หญิง) และ 28 (ศักดิ์ศรีความเป็นมนุษย์) แต่พอมีคำวินิจฉัยทางการออกมา ปรากฏว่าศาลตัดประเด็นรัฐธรรมนูญ มาตรา 27 ออก แล้วชี้ว่า ป.อาญา 301 ขัดต่อรัฐธรรมนูญเพียงมาตราเดียวคือมาตราที่28 ก็คือขัดในเรื่องสิทธิในร่างกายเนื้อตัวของผู้หญิง มาถึงการแก้กฎหมาย ซึ่งต้องแก้ภายใน360วัน คือศาลรัฐธรรมนูญบอกให้แก้ ป.อาญา 301 และให้ปรับปรุงมาตรา 305 เนื่องจากล้าสมัย ไม่สอดคล้องสภาพสังคมปัจจุบัน ทีนี้ในส่วนคณะรัฐมนตรี ได้มอบหมายให้กระทรวงสาธารณสุข (สธ.) กระทรวงการพัฒนาสังคมและความมั่นคงของมนุษย์ (พ.ม.) และกระทรวงยุติธรรม (ยธ.) ดูแลเรื่องนี้ แต่ในทางปฏิบัติจริง ผู้ที่ดูแลการแก้ไขกฎหมาย คือสำนักงานคณะกรรมการกฤษฎีกา เพราะฉะนั้นผู้ที่ร่างกฎหมายแก้ไขฉบับที่เป็นของรัฐบาล ก็คือคณะกรรมการกฤษฎีกา ก็มีการเชิญพวกเราเข้าไปให้ความเห็น เราก็ยื่นเอกสารไป ฝ่ายพวกเราก็เสนอว่า ควรยกเลิก ป.อาญา301 ไปเลย เพื่อให้ผู้หญิงที่ทำแท้งไม่ต้องมีความผิด ปรากฏว่าสิ่งที่คณะกรรมการกฤษฎีกาทำ ก็คือเขียนร่างกฎหมายใหม่ให้ผู้หญิงสามารถทำแท้งได้ภายในอายุครรภ์ 12 สัปดาห์ แต่หากทำแท้งตอนอายุครรภ์เกิน 12 สัปดาห์ จะยังมีโทษหนักตามกฎหมายเก่า ตรงนี้เราก็คัดค้าน เพราะจุดยืนเราคือ ทำแท้งไม่ควรเป็นอาชญากรรม แต่ที่คณะกรรมการกฤษฎีกาทำคือ แก้ไขโทษจำคุกลดจาก1ปี เป็น 6 เดือน และปรับไม่เกิน1หมื่นบาท โดยคณะกรรมการผู้หลักผู้ใหญ่ในที่ประชุมมองว่า นี่คือการกำหนดโทษที่เบาแล้ว ซึ่งเราก็ยังยืนยันไม่เห็นด้วย เพราะเราเห็นว่าการคงการลงโทษไว้ สะท้อนวิธีคิดว่าสังคมไทยยังมองการทำแท้งเป็นอาชญากรรม ผู้หญิงทำแท้งยังต้องเป็นอาชญากร ซึ่งเรารับไม่ได้ ส่วน ป.อาญามาตรา 305 เขาก็ค่อนข้างจะคงเดิมเนื้อหาเดิมไว้ เพิ่มเรื่องอนุญาตให้ทำแท้งได้ถ้าทารกในครรภ์มีความผิดปกติ แล้วก็ระบุในตัวกฎหมายเลยว่าเรื่องนี้ให้ออกเป็นระเบียบแพทยสภา แล้วก็ส่งร่างกฎหมายนี้ไปที่สภาผู้แทนราษฎร ก็มีการตั้งคณะกรรมาธิการวิสามัญเพื่อแก้ไขกฎหมายเรื่องนี้ขึ้น ซึ่งตนก็ได้เป็นกรรมาธิการในโควตาพรรคก้าวไกล ก็ถือว่าเป็นฝ่ายกรรมาธิการเสียงข้างน้อย นำเสนออะไรไปก็ไม่ตรงกับกรรมาธิการเสียงข้างมาก เราก็ได้ทำให้เกิด ป.อาญา มาตรา 305 (5) โดยเราเห็นว่าระยะเวลาอายุครรภ์ 12 สัปดาห์นั้นไม่เพียงพอ ควรต้องอนุญาตให้ทำแท้งได้แม้อายุครรภ์มากกว่า 12 สัปดาห์ ปัจจุบันในประเทศไทย แพทย์ที่ให้บริการยุติการตั้งครรภ์กรณีอายุครรภ์มากกว่า 12 สัปดาห์มีอยู่แค่ประมาณ 4-5 แห่ง เราก็ให้คุณหมอวรชาติ มีวาสนา และคุณหมอศรีสมัย เชื้อชาติ ซึ่งเป็นแพทย์ในกลุ่มนี้เข้าไปให้ข้อมูลต่อคณะกรรมาธิการ ซึ่งก็โน้มน้าวเสียงในคณะกรรมาธิการให้เห็นด้วยกับการอนุญาตให้ทำแท้งเมื่ออายุครรภ์มากกว่า 12 สัปดาห์ได้ ก็ต้องมาสู้กันว่าอายุครรภ์สูงสุดไม่เกินเท่าไหร่ที่จะให้ทำแท้งได้? เราเสนอไปว่าควรเป็น 24 สัปดาห์ตามที่องค์การอนามัยโลก (WHO) ได้วิจัยมาแล้ว แต่กรรมาธิการเสียงข้างมากก็ยืนยันให้ที่ระยะเวลา 20 สัปดาห์ ก็สรุปออกมาเป็นมาตรา 305 (5) แม้ตนจะยืนยันว่า “สิทธิตัวอ่อน” ไม่มีในโลกนี้ก็ตาม เนื่องจากว่าตัวอ่อนจะเป็น “บุคคล” ได้ก็เมื่อเกิดรอดออกมาจากครรภ์แล้ว ฉะนั้นสิทธิมนุษยชนที่ประกาศมาแต่ปี 1949 มันคุ้มครองบุคคล ไม่ได้คุ้มครองตัวอ่อนในครรภ์ สิทธิตัวอ่อนเป็นสิทธิที่ประดิษฐ์ขึ้นโดยกลุ่มที่ต่อต้านการทำแท้ง ซึ่งส่วนมากเป็นชนชั้นที่มีฐานะและเป็นกลุ่มศาสนา มีเงื่อนไขเข้ามาว่า ผู้หญิงที่อายุครรภ์มากกว่า 12 สัปดาห์ และ 20 สัปดาห์ ที่ต้องการยุติการตั้งครรภ์ ต้องไปขอรับคำปรึกษาทางเลือก แล้วก็ต้องไปพบแพทย์ อันนี้ต้องให้ปฏิบัติตามประกาศของกระทรวงสาธารณสุข โดยที่การประกาศของกระทรวงสาธารณสุข ต้องให้ทำภายใต้คำแนะนำของหน่วยงานที่เกี่ยวข้องกับ พ.ร.บ.การป้องกันและแก้ไขปัญหาการตั้งครรภ์ในวัยรุ่น แล้วเดิมเขาต้องการแค่คำปรึกษาเฉยๆ แต่เรามองว่ามันไม่ชัด จึงเสนอว่าต้องเป็น “คำปรึกษาทางเลือก” เพราะเป็นงานที่เครือข่ายส่งเสริมทางเลือกฯ กับ RSA และศูนย์พึ่งได้ ทำกันมาเป็น 10 ปีแล้ว นั่นคือการจัดทำหลักสูตรการให้คำปรึกษาทางเลือก คือเป็นการให้คำปรึกษาแบบไม่ตัดสิน ตั้งใจฟังและให้ข้อมูลรอบด้านเพียงพอที่ผู้หญิงจะตัดสินใจได้ด้วยตนเอง ตอนนี้ส่วนของข้อบังคับแพทยสภาเสร็จเรียบร้อยประกาศใช้แล้ว ส่วนประกาศกระทรวงสาธารณสุข เข้าใจว่ากำลังพยายามจะให้ประกาศใช้ได้ภายในเดือน ต.ค. 2564 นี้ ซึ่งประกาศฉบับนี้ เนื้อหาก็กลายเป็นว่าให้ดูแลเฉพาะคนที่ต้องการตั้งครรภ์ต่อ แต่ไม่สนใจคนที่ต้องการทำแท้งเลย ด้านของสุภัทรา ในฐานะที่เป็นอดีตกรรมการป้องกันและแก้ไขปัญหาการตั้งครรภ์ในวัยรุ่น ตามพระราชบัญญัติการป้องกันและแก้ไขปัญหาการตั้งครรภ์ในวัยรุ่น พ.ศ.2559 ก็ได้เล่าประสบการณ์ว่า พ.ร.บ.การป้องกันและแก้ไขปัญหาการตั้งครรภ์ในวัยรุ่นนี้ เริ่มมาจากความพยายามขับเคลื่อนให้มีกฎหมายคุ้มครองสิทธิอนามัยเจริญพันธุ์ ให้มีหลักประกันในการเข้าถึงบริการอนามัยเจริญพันธุ์ แต่สุดท้ายก็กลับเหลือเพียงเรื่องการตั้งครรภ์ไม่พร้อมในวัยรุ่น ทีนี้พอกฎหมายนี้ออกมา หลายคนก็มองว่า มีก็ดีกว่าไม่มี ตนก็ได้รับการติดต่อทาบทามเป็นกรรมการผู้ทรงคุณวุฒิตามกฎหมายนี้ในด้านของสิทธิวัยรุ่น เราก็ตอบรับ ก็คิดว่ากฎหมายนี้มันก็เป็นความก้าวหน้า แต่พอเข้าไปอยู่ในที่ประชุมของคณะกรรมการซึ่งมีนายกรัฐมนตรีเป็นประธาน (มอบหมายให้รองนายกฯมาทำหน้าที่แทน) ก็พบว่าตัวแทนกรรมการจากหน่วยงานต่าง ๆ ตามที่กฎหมายกำหนด ก็ค่อนข้างมีปัญหาเรื่องแนวคิด มีค่านิยมเรื่องเพศที่ไม่หนีไปจากกรอบคิด ค่านิยมเรื่องเพศแบบเดิมๆ ต้องเปลี่ยนวิธีคิดใหม่ว่าการตั้งท้องของผู้หญิงไม่ใช่เรื่องส่วนตัว เป็นการทำหน้าที่ทางสังคม การท้องไม่พร้อมก็เช่นกัน เราก็คิดว่าเรื่องการตั้งครรภ์ไม่พร้อม ไม่ว่าจะของกลุ่มวัยรุ่น หรือกลุ่มประชากรเปราะบางอื่น ๆ ไม่ใช่เรื่องปัจเจกบุคคล แต่เป็นเรื่องของส่วนรวม เป็นเรื่องของสังคม ที่ต้องตั้งคำถามว่าเกิดอะไรขึ้นกับการตั้งครรภ์โดยไม่พร้อม แปลว่าเขายังเข้าไม่ถึงบริการที่จำเป็นในเรื่องเพศหรือไม่ คือแม้เรามีกฎหมายแล้ว แต่ถ้าทัศนคติของผู้เกี่ยวข้องยังไม่เปลี่ยน มันก็ลำบาก เช่นตัวอย่างที่ตนในฐานะกรรมการป้องกันและแก้ไขปัญหาการตั้งครรภ์ในวัยรุ่นได้รับเคสต์จากสายด่วน 1663 เป็นเคสต์ที่คุณแม่ของน้องเด็กผู้ชายระดับมัธยมศึกษาปีที่ 2 ไปมีความสัมพันธ์ทางเพศกับนักเรียนหญิงระดับมัธยมฯ ปีที่ 3 กระทั่งฝ่ายเด็กผู้หญิงท้อง ทั้ง 2 คนจึงปรึกษาผู้ปกครองของตนเอง ปรากฏว่าพอเคสต์ไปถึงที่โรงเรียน โรงเรียนก็ให้เด็กผู้หญิงได้เรียนต่อ แต่ในส่วนเด็กผู้ชายนั้นจะต้องโดนลงโทษ เพราะว่าเป็นแบบอย่างที่ไม่ดีให้เพื่อน ก็ถูกทางโรงเรียนถามว่า “จะลาออกเอง หรือจะให้ทางโรงเรียนหาที่เรียนใหม่ให้?” เคสต์นี้จึงถูกนำเข้ามาในที่ประชุมของคณะกรรมการ ที่ประชุมมีความเห็นว่ากฎหมายนี้คุ้มครองเฉพาะเด็กผู้หญิง ไม่ได้คุ้มครองเด็กผู้ชาย ตนก็ข้องใจว่าเจตนารมณ์กฎหมาย มันไม่ควรลงโทษเด็กทั้งสองฝ่าย เรื่องนี้ไม่ใช่เรื่องของเด็ก 2 คน แต่เป็นเรื่องของสังคมทั้งหมดที่จะต้องเข้ามาร่วมกัน รับผิดชอบดูแล ช่วยกันแก้ไขและป้องกันปัญหา ทั้งครู ผู้ปกครอง เพื่อนนักเรียน เด็กไม่ใช่ปัญหา ปัญหามันอยู่ที่สิ่งที่อยู่รอบๆตัวเด็ก และเราควรช่วยเหลือดูแลเด็ก จริง ๆ โรงเรียนเองควรใช้กรณีนี้ทำให้เกิดความรับรู้และตระหนักในกรณีที่เด็กจะมีเพศสัมพันธ์กัน แล้วจะต้องไม่เกิดกรณีท้องไม่พร้อมขึ้นมา มากกว่าการที่จะมาบอกว่า “เป็นตัวอย่างที่ไม่ดี” สุดท้ายมติที่ประชุมก็เห็นว่าโรงเรียนทำถูกแล้ว เพราะตัวบทกฎหมายนี้คุ้มครองเฉพาะเด็กผู้หญิงที่ตั้งครรภ์ ไม่ได้คุ้มครองเด็กผู้ชายที่ทำให้เกิดการตั้งครรภ์ เด็กผู้ชายจึงต้องถูกย้ายโรงเรียน นี่คือความบกพร่องในวิธีคิดที่ตนได้พบมาในกลไกกฎหมายนี้ ตนเห็นว่าการพูดเรื่องท้องไม่พร้อม หรือว่าการทำแท้ง ส่วนหนึ่งเราก็ต้องยืนยันในหลักการเรื่องสิทธิมนุษยชนของผู้หญิงที่จะตัดสินใจในเนื้อตัวร่างกายของตนเอง และเราต้องเปลี่ยนวิธีคิดของสังคมให้เห็นว่าเรื่องนี้ไม่ใช่เรื่องส่วนตัว แต่เป็นเรื่องที่สังคมต้องช่วยกันรับผิดชอบและช่วยกันดูแล ต้องจัดบริการที่เพียงพอ ทั่วถึง เท่าเทียม ไม่เลือกปฏิบัติกับผู้หญิงทุกคน ไม่ว่าจะเป็นแรงงานข้ามชาติ เด็ก ผู้ใหญ่ หรืออะไรก็แล้วแต่ ที่เขามีความต้องการที่จะยุติการตั้งครรภ์ จะต้องได้รับการบริการที่ปลอดภัยและเข้าถึงง่าย เมื่อมีการแก้ไขกฎหมายทำแท้ง รับรองสิทธิในการทำแท้งของผู้หญิง ก็ผูกพันเป็นหน้าที่ของหน่วยงานที่มีหน้าที่ต้องจัดระบบบริการเรื่องนี้ให้กับผู้หญิง เครือข่ายทางเลือกสำหรับผู้หญิงที่ท้องไม่พร้อมควรมีการหารือกับหน่วยงานที่มีหน้าที่จัดบริการ เช่น สปสช. และกระทรวงสาธารณสุขในฐานะผู้ให้บริการ เกี่ยวกับการพัฒนาระบบบริการให้สอดคล้องกับกฎหมาย ในกรณีที่ระบบบริการไม่เพียงพอ อาจต้องให้มีหน่วยบริการของภาคเอกชนเข้ามามีส่วนร่วมหรือมีกระบวนการพัฒนาและสนับสนุนงบประมาณให้ภาคประชาสังคมเป็นหน่วยร่วมบริการรับส่งต่อเฉพาะทางในระบบหลักประกันสุขภาพแห่งชาติ ศยามล ในฐานะกรรมการสิทธิมนุษยชนแห่งชาติให้ความเห็นว่า ปัญหาเหล่านี้เราจะคิดแต่บนฐานของกฎหมายอย่างเดียวไม่ได้ แต่ต้องมองไปถึงเรื่องสิทธิมนุษยชนด้วย ดังนั้นเรื่องการท้องไม่พร้อม เป็นเรื่องของสังคมที่ต้องร่วมรับผิดชอบ แล้วสาเหตุของปัญหาไม่ได้อยู่ที่ตัวเด็ก แต่มันเป็นเรื่องสังคมแวดล้อมด้วย เหมือนเรื่องยาเสพติด ทำไมเราถึงให้ผู้เสพเป็นอาชญากร? นี่ก็เช่นกัน ทำไมเราถึงให้คนที่อยากยุติการตั้งครรภ์เป็นอาชญากร เราต้องไม่ให้ผู้หญิงรับภาระด้วย เราต้องการไม่ให้มีคนที่ต้องเข้าไปอยู่ในคุกเพราะเรื่องนี้โดยเฉพาะคนจน ซึ่งเราก็ติดในข้อกฎหมายว่าทุกอย่างเป็นเรื่องที่ต้อง “ควบคุม” ไปเสียหมด ตอนที่ตนทำงานองค์กรพัฒนาเอกชนอยู่ที่ตรัง ก็เจอกรณีนักศึกษาที่ท้อง ซึ่งพ่อแม่เข้าใจ ก็ให้ลูกเรียนจบปริญญาตรีก็ได้แต่งงานพร้อมกับผู้ชาย สร้างครอบครัวไปได้ด้วยดี ตนเห็นด้วยว่าไม่ควรมีกฎหมายห้ามทำแท้ง เพราะมันเป็นภาระของผู้หญิง โดยเฉพาะผู้หญิงที่ยากจน ก็ต้องเลี้ยงลูกไปในสภาวะที่ไม่พร้อม คือกฎหมายเรื่องทำแท้งที่ได้รับการแก้ไขแล้ว มันก็ช่วยแก้ปัญหาได้บ้าง ทีนี้ตนก็อยากจะทราบเหมือนกันว่า ตอนที่เรื่องทำแท้งอยู่ในศาลรัฐธรรมนูญ มีตุลาการท่านใดที่ไม่เห็นด้วย? เพราะมันมีข้อมูลและตัวอย่างในต่างประเทศที่มากเพียงพอที่เราจะยอมรับการเปลี่ยนแปลงได้ นักกฎหมายควรยอมรับข้อเท็จจริงทางวิทยาศาสตร์ สังคมวิทยา มานุษยวิทยา มันจึงจะทำให้การแก้กฎหมายเป็นไปอย่างถูกจุด นอกจากนี้ในวงเสวนายังได้หารือร่วมกันว่า ในกรณีของการตั้งครรภ์ไม่พร้อมในวัยรุ่นนั้น โดยตัวกฎหมายที่มีอยู่ ณ ปัจจุบัน ได้ระบุให้มีคณะกรรมการที่รับเรื่องร้องเรียนได้ แต่ประกาศกระทรวงสาธารณสุขที่แก้ไขตาม ป.อาญานั้น ไม่มีกลไกอะไรที่จะรับเรื่องร้องเรียนเลย ซึ่งเราก็ยกประเด็นนี้มาแล้ว แต่กระทรวงกลับบอกว่าไม่จำเป็นต้องมี ทีนี้อาจจำเป็นต้องให้คณะกรรมการสิทธิมนุษยชนแห่งชาติช่วยรับเรื่องร้องเรียน เพราะระหว่างที่กฎหมายแก้ไขเรื่องการทำแท้งประกาศใช้แล้ว ทาง 1663 ก็ดี ทางเครือข่ายส่งเสริมทางเลือกฯเอง ก็พบคนตั้งครรภ์ไม่พร้อมไปโรงพยาบาลแล้วไม่ได้รับการบริการ หลายแห่งไล่ผู้มาขอรับบริการด้วย หากไม่มีกลไกเช่นนี้ ก็คงต้องขอให้ กสม. ช่วยเป็นตัวกลาง และยังต้องพูดถึงการมีหน่วยให้บริการที่เพียงพอ โดยทางสำนักงานหลักประกันสุขภาพแห่งชาติ (สปสช.) อาจสนับสนุนภาคเอกชน ภาคประชาสังคมที่มีความพร้อมในการจัดบริการ รวมถึงการเตรียมความพร้อมของระบบให้บริการ วรภัทร กรรมการ ครป. ได้กล่าวทิ้งท้ายย้ำไว้ว่า การที่สังคมต้องร่วมกันรับผิดชอบการตั้งครรภ์ไม่พร้อมที่เกิดขึ้นในสังคมนั้น วันนี้สังคมเรากำลังเดินทางมาถึงจุดที่เราต้องพูดกันเรื่อง Gender responsive Budgeting (GRB) คือจัดทำงบประมาณที่คำนึงถึงความจำเป็นและสถานการณ์ที่แตกต่างกัน ซึ่งเกิดจากบทบาท โอกาส และการเข้าถึงทรัพยากรของหญิงและชาย ซึ่งอย่างเรื่องการตั้งครรภ์ไม่พร้อมนั้น เป็นเรื่องที่เกิดขึ้นจากผู้ชายและผู้หญิง แต่เมื่อการตั้งครรภ์เกิดขึ้น ภาระกลับตกหนักที่ผู้หญิงตั้งแต่การเป็นผู้อุ้มครรภ์ การตัดสินใจว่าจะยุติการตั้งครรภ์หรือไม่ แบกรับภาระด้านสุขภาพทั้งระหว่างและหลังการยุติการตั้งครรภ์ หรือหากเลือกที่จะตั้งครรภ์ต่อ ก็ต้องรับผิดชอบภาระทางสุขภาพในการดูแลครรภ์จนถึงวันคลอด ตลอดจนการดูแลบุตรให้เกิดและเติบโตภายใต้คุณภาพชีวิตที่ดี จึงเป็นเรื่องที่สมควรอย่างยิ่งที่ทุกภาคส่วนต้องช่วยกันดูแลประคับประคองผู้หญิงที่ประสบปัญหาการตั้งครรภ์โดยไม่พร้อม ให้เข้าถึงข้อมูลที่เพียงพอแก่การตัดสินใจ ตลอดจนการดูแลคุณภาพชีวิตของผู้หญิงนั้นไม่ว่าจะตัดสินใจเลือกทางใดก็ตาม ข่าวการเมืองสังคมสิทธิมนุษยชนคุณภาพชีวิตวรภัทร วีรพัฒนคุปต์ศยามล ไกยูรวงศ์กฤตยา อาชวนิจกุลสุภัทรา นาคะผิวคณะกรรมการรณรงค์เพื่อประชาธิปไตยครป.สถาบันสังคมประชาธิปไตยทำแท้งท้องไม่พร้อมยุติการตั้งครรภ์ติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/n7Jqb9THAw8/95409,10_10_2021
ดู Monsters at Work แล้วย้อนมองการศึกษาไทย | หมายเหตุประเพทไทย EP.387,"Submitted on Sun, 2021-10-10 19:03คำแนะนำ: มีการเปิดเผยเนื้อเรื่องของ Monsters Inc (2001), Monsters University (2013) และMonsters at Work (2021) หมายเหตุประเพทไทย สัปดาห์นี้ ติณณภพจ์ สินสมบูรณ์ทอง และภาวิน มาลัยวงศ์ ชวนดู Monsters Inc (2001), Monsters University (2013) และซีรีส์ล่าสุดทางดิสนีย์พลัส Monsters at Work (2021) แล้วกลับมาย้อนพิจารณาการศึกษาไทย เมื่อตัวชี้วัด การสอบวัดผลในการเรียน ไม่สะท้อนความต้องการของตลาดแรงงาน ที่สำคัญที่สุดไม่สะท้อนความสนใจของผู้เรียน พร้อมอธิบายแนวคิด experiential learning ที่ไม่ได้หมายความว่าออกจากการศึกษากลางคันก็ประสบความสำเร็จได้ ติดตามรายการหมายเหตุประเพทไทยย้อนหลังที่เฟสบุ๊ค https://www.facebook.com/maihetpraphetthaiYouTube เพลยลิสต์ หมายเหตุประเพทไทยหรือลงทะเบียนรับชมที่ https://youtube.com/prachatai ข่าววัฒนธรรมการศึกษาหมายเหตุประเพทไทยมัลติมีเดียภาพยนตร์Walt DisneyMonsters at Workการวัดผลการสอบติดตามประชาไทอัพเดท ได้ที่เฟซบุ๊ก https://fb.me/prachatai : ทวิตเตอร์ https://twitter.com/prachatai : LINE ไอดี = @prachatai",http://feedproxy.google.com/~r/prachatai/~3/UfHbuyg0ZuQ/95410,10_10_2021
