title,summary,link,published
เปิดตัวหนังสารคดี ‘The Rescue’ ในสหรัฐฯ เผยเบื้องหลังช่วย 13 ชีวิตทีมหมูป่าถ้ำหลวง,ภาพยนตร์สารคดีเรื่อง The Rescue ซึ่งเป็นผลงานการสร้างของผู้กำกับรางวัลออาการ์ รวบรวมเบื้องหลังปฏิบัติการช่วย 13 ชีวิตทีมฟุตบอลหมูป่าที่ติดอยู่ในถ้ำที่จังหวัดเชียงรายจนเป็นข่าวโด่งดังไปทั่วโลกเมื่อหลายปีก่อน ได้มีการฉายรอบปฐมทัศน์ให้กับชาวไทยในนครลอส แอนเจลิส เมื่อสุดสัปดาห์ที่ผ่านมา,https://www.voathai.com/a/the-rescue-film-screening-in-thai-community-los-angeles-voa-thai/6273906.html,"Mon, 18 Oct 2021 10:28:02 +0700"
สิงคโปร์ออกกฎหมายความมั่นคง กลุ่มสิทธิมนุษยชนชี้ทำให้รัฐบาลใช้อำนาจกับผู้เห็นต่างตามอำเภอใจ,"เมื่อต้นเดือนตุลาคม สภานิติบัญญัติของสิงคโปร์ผ่านกฎหมายด้านความมั่นคงฉบับใหม่ซึ่งให้อำนาจรัฐบาลอย่างกว้างขวางในการดำเนินคดีกับสื่อหรือบุคคลใดๆ ที่รัฐบาลเห็นว่าก้าวก่ายกิจการภายในหรือเป็นภัยต่อผลประโยชน์แห่งรัฐ


โดยสภานิติบัญญัติของสิงคโปร์ผ่านกฎหมายความมั่นคงที่มีชื่อว่า Foreign Interference (Countermeasures) Act หรือที่เรียกย่อๆ ว่า FICA ด้วยคะแนนเสียงอย่างท่วมท้น 75 ต่อ 11 จากการที่พรรค PAP ของรัฐบาลสิงคโปร์ซึ่งปกครองประเทศมานานถึง 56 ปีแล้วมีเสียงข้างมากอย่างเด็ดขาดอยู่ในสภา


โดยกฎหมายฉบับนี้ให้อำนาจเจ้าหน้าที่รัฐบาลบังคับให้บริษัทสื่อสังคมออนไลน์หรือผู้ให้บริการอินเตอร์เน็ตต่างๆ ต้องส่งมอบข้อมูลเกี่ยวกับผู้ใช้และปิดกั้นรวมทั้งยกเลิกการแบ่งปันข้อมูลใดๆ ซึ่งทางเจ้าหน้าที่เห็นว่าอาจเป็นภัยต่อผลประโยชน์ของรัฐได้ นอกจากนั้นกฎหมายฉบับนี้ยังให้อำนาจเจ้าหน้าที่รัฐบาลสิงคโปร์ระบุบุคคลใดว่ามีนัยยะสำคัญทางการเมืองเพื่อบังคับให้บุคคลดังกล่าวต้องเปิดเผยความสัมพันธ์เชื่อมโยงกับหน่วยงานหรือองค์กรในต่างประเทศด้วย


กฏหมายที่ว่านี้กำหนดบทลงโทษทั้งจำและปรับ คือจำคุกอย่างสูง 14 ปีและปรับไม่เกิน 741,000 ดอลลาร์หรือประมาณ 25 ล้านบาทไทย รัฐบาลสิงคโปร์ให้เหตุผลว่ากฎหมายนี้มีความจำเป็นเพื่อปกป้องสิงคโปร์ ประเทศเล็กๆ ซึ่งมีประชากรราว 5,700,000 คนและมีความหลากหลายด้านเชื้อชาติจากภัยของการฉกฉวยและปลุกปั่นทางไซเบอร์โดยเฉพาะจากต่างชาติ


โดยนาย Kasiviswanathan Shanmugam รัฐมนตรีผู้รับผิดชอบกระทรวงกฎหมายและกิจการภายในของสิงคโปร์กล่าวว่าสิงคโปร์ได้เห็นการสร้างเรื่องราวต่างๆ อย่างหลากหลายที่แม้จะไม่ใช่การโฆษณาชวนเชื่อโดยตรงแต่ก็มีส่วนทำให้บุคคลทั่วไปคิดในลักษณะที่ต้องการโดยเฉพาะในเรื่องนโยบายต่างประเทศ และว่าเรื่องนี้นับเป็นภัยคุกคามร้ายแรงที่สุดที่สิงคโปร์เคยพบมา


อย่างไรก็ตาม ผู้ที่ไม่เห็นด้วยถึงแม้จะไม่ได้โต้แย้งเรื่องภัยคุกคามของการก้าวก่ายแทรกแซงโดยต่างชาติ เพราะเมื่อเดือนธันวาคมปีที่แล้วพลเมืองสิงคโปร์รายหนึ่งถูกจับกุมในข้อหาเป็นสายลับให้กับหน่วยงานข่าวกรองของจีนก็ตาม


แต่ก็ได้โต้ว่ารัฐบาลสิงคโปร์ซึ่งมีชื่อเสียงในเรื่องการใช้อำนาจเด็ดขาดอยู่แล้วจะอาศัยกฏหมายนี้เพื่อปราบปรามกิจกรรมอันชอบธรรมแต่ไม่เป็นที่ชื่นชอบหรือเห็นด้วยโดยรัฐบาล และเมื่อวันที่ 11 ตุลาคมองค์กรนอกภาครัฐ 11 องค์กรซึ่งรวมถึง Human Rights Watch และ Amnesty International ได้ออกคำแถลงขอให้รัฐบาลสิงคโปร์ยกเลิกกฎหมายฉบับนี้


โดยคุณ Linda Lakhdhir ที่ปรึกษากฎหมายของ Human Rights Watch กล่าวว่าการที่รัฐบาลสิงคโปร์สามารถกำหนดได้เองว่าใครที่ทำการโดยเป็นตัวแทนของรัฐบาลต่างประเทศนั้นเป็นเรื่องที่น่ากังวล เพราะภายใต้กฎหมายฉบับนี้มีบทบัญญัติที่ครอบคลุมกิจกรรมต่างๆ มากมายนับตั้งแต่การทำงานร่วมกับ การทำงานภายใต้คำสั่งหรือจากการร้องขอไป จนถึงการทำงานโดยได้รับเงินสนับสนุนหรือร่วมมือกับตัวการในต่างประเทศ ว่าอาจเป็นภัยคุกคามต่อรัฐสิงคโปร์ได้


ทั้งยังกำหนดด้วยว่าการก้าวก่ายแทรกแซงกิจการของสิงคโปร์หมายรวมถึงความพยายามที่มีผลต่อการตัดสินใจของรัฐบาล สภานิติบัญญัติหรือมติมหาชนในเรื่องต่างๆ ซึ่งเป็นที่โต้แย้งกัน และที่ปรึกษากฎหมายของ Human Rights Watch ชี้ด้วยว่าเรื่องนี้อาจมีผลครอบคลุมตั้งแต่การหารือทางวิชาการระหว่างบุคคลในสิงคโปร์กับในต่างประเทศเกี่ยวกับร่างกฏหมายที่สำคัญ หรือแม้กระทั่งการแสดงความเห็นและการเผยแพร่ความเห็นนั้นก็อาจทำให้บุคคลดังกล่าวถูกกล่าวหาว่าเป็นตัวแทนที่ได้รับอิทธิพลหรือถูกบงการโดยต่างชาติได้


นอกจากนั้นผู้ที่ไม่เห็นด้วยกับกฎหมายที่ว่านี้ยังเตือนว่าเนื้อหาและการบังคับใช้กฎหมายอาจครอบคลุมถึงการติดต่อทำธุรกิจระหว่างประเทศ กิจกรรมของภาคประชาสังคม รวมทั้งการทำงานของสื่อมวลชนด้วยเช่นกัน


แต่เรื่องที่ทำให้ผู้ไม่เห็นด้วยกับกฎหมายนี้เป็นกังวลอีกด้านหนึ่งคือกลไกเกี่ยวกับการถ่วงอำนาจ เพราะศาลของสิงคโปร์จะสามารถวินิจฉัยข้อโต้แย้งจากกฎหมายนี้บนพื้นฐานด้านกระบวนการเท่านั้น


แต่การอุทธรณ์หรือการวินิจฉัยขั้นท้ายสุดจะเป็นหน้าที่ขององค์คณะผู้ทบทวนสามคนที่แต่งตั้งโดยประธานาธิบดีของสิงคโปร์จากการเสนอชื่อของคณะรัฐมนตรีและมีประธานศาลฎีกาเป็นเป็นหัวหน้า


โดยกลุ่มที่คัดค้านกฎหมายความมั่นคงฉบับใหม่นี้เห็นว่ารัฐบาลสิงคโปร์เคยใช้กฎหมายต่างๆ มากมายหลายฉบับเพื่อปิดปากผู้ที่เห็นต่างมาแล้วและกฎหมาย FICA นี้ก็อาจเป็นเครื่องมือชิ้นล่าสุดที่รัฐบาลสิงคโปร์สามารถนำมาใช้หากเนื้อหาที่มีการนำเสนอหรือกิจกรรมที่ถกเถียงนั้นไม่เป็นที่ถูกใจของฝ่ายรัฐบาลนั่นเอง",https://www.voathai.com/a/singapore-new-law-ct/6274752.html,"Mon, 18 Oct 2021 09:29:49 +0700"
ใบปริญญา ยังหมายถึงเงินเดือนสูงกว่าจริงหรือไม่?,"มีชาวอเมริกันจำนวนมากขึ้นที่กำลังตั้งคำถามถึงคุณค่าของปริญญาสี่ปีในมหาวิทยาลัย เนื่องจากค่าเล่าเรียนในระดับอุดมศึกษาที่มีราคาสูงขึ้น หลายคนกล่าวว่านักเรียนต้องมีหนี้สินท่วมตัวแต่กลับไม่มีเส้นทางในหน้าที่การงานที่ชัดเจน


บริษัทวิจัย Gallup ได้สอบถามความคิดเห็นของครอบครัวชาวอเมริกันเกี่ยวกับปัญหานี้เมื่อเดือนพฤศจิกายนและธันวาคม ปี ค.ศ. 2020 และพบว่า 46% ของครอบครัวคนอเมริกัน กล่าวว่า พวกเขาต้องการให้ลูกของตนทำอย่างอื่นมากกว่าเข้าเรียนในมหาวิทยาลัย แม้ว่าจะไม่มีอุปสรรคทางการเงินใด ๆ เลยก็ตาม


อย่างไรก็ตาม จากการศึกษานี้พบว่า ผู้ที่จบปริญญา 4 ปีเต็มจากมหาวิทยาลัยมีรายได้ตลอดชีพมากกว่าผู้ที่มีการศึกษาน้อยกว่า ส่วนผู้ที่มีประกาศนียบัตรระดับมัธยมปลาย ประกาศนียบัตรวิชาชีพ หรือจบปริญญา 2 ปีจากมหาวิทยาลัย มีรายได้โดยเฉลี่ยน้อยกว่า


รายได้เทียบต้นทุนการเรียนในมหาวิทยาลัย


รายงานจาก New York Federal Reserve หรือ ระบบธนาคารกลางนครนิวยอร์ก ระบุว่า การลงทุนเพื่อจบการศึกษาระดับปริญญาตรีมักจะได้รับผลตอบแทนที่ดี นอกจากนี้ข้อมูลยังแสดงให้เห็นว่า ผู้ที่มีวุฒิการศึกษาระดับปริญญาตรีจะมีเงินเดือนสูงกว่าต้นทุนค่าเล่าเรียนในมหาวิทยาลัยโดยเฉลี่ย 14 เปอร์เซ็นต์


ทั้งนี้ รายได้เฉลี่ยสำหรับผู้สำเร็จการศึกษาระดับปริญญาตรีจะอยู่ที่ประมาณ 78,000 ดอลลาร์ต่อปี เทียบกับผู้ที่จบการศึกษาระดับมัธยมศึกษาตอนปลายซึ่งมีรายได้เฉลี่ยเพียง 45,000 ดอลลาร์ต่อปี


อย่างไรก็ตาม คำว่า “โดยเฉลี่ย” ไม่ได้หมายความว่าผลตอบแทนจากการศึกษาระดับปริญญาตรีนั้นจะดีเสมอไป แต่ขึ้นอยู่กับมหาวิทยาลัยที่เข้าเรียน หนี้สะสม และสาขาวิชาที่เลือก ที่จะเป็นตัวช่วยกำหนดผลตอบแทนในการลงทุนของพวกเขา ​


นอกจากนี้เชื้อชาติ ชาติพันธุ์ และเพศของนักเรียน ก็มีอิทธิพลในเรื่องนี้ด้วยเช่นเดียวกัน


เงินกู้เพื่อการศึกษา


Student Loans หรือเงินที่นักเรียนกู้มาเพื่อเป็นค่าเล่าเรียนนั้นอาจส่งผลต่อมูลค่าของปริญญาตรี กล่าวคือ การกู้เงินเรียนนั้นเป็นเรื่องยากที่จะหลีกเลี่ยง และยากยิ่งกว่าในการชำระคืน


ข้อมูลของรัฐบาลกลางแสดงให้เห็นว่า ค่าใช้จ่ายในมหาวิทยาลัยในสหรัฐฯ นั้นเพิ่มขึ้น 117 เปอร์เซนต์ จากปี 1985 ถึง 2019 แต่ค่าจ้างกลับเพิ่มขึ้นเพียง 19 เปอร์เซ็นต์ในช่วงเวลาเดียวกัน


การกู้เงินเรียนยังคงเป็นวิธีหลักสำหรับนักเรียนส่วนใหญ่ในการชำระค่าเล่าเรียน การที่จะทำให้ปริญญาของตนมีความคุ้มค่า นักเรียนจะต้องได้รับเงินเดือนเพียงพอที่จะจ่ายคืนแก่ผู้ให้กู้ การชำระเงินกู้ที่นักเรียนสามารถจ่ายได้คือประมาณ 10 เปอร์เซ็นต์ของรายได้หลังหักภาษี นั่นคือเหตุผลที่ว่าทำไมการสำเร็จการศึกษาจึงมีความสำคัญมาก


การมีหนี้สินจำนวนมากแต่ไม่มีใบปริญญา คือผลลัพธ์ที่เลวร้ายที่สุดสำหรับนักศึกษามหาวิทยาลัย


ปัจจัยด้านสาขาที่เรียน


สาขาที่เรียนมีผลต่อรายได้ไม่น้อยเช่นกัน โดยบางสาขาวิชาทำรายได้มากกว่าสาขาอื่นๆ กล่าวคือ ผู้ที่มีรายได้เฉลี่ยในช่วงกลางของอาชีพการงานสูงที่สุด คือผู้ที่สำเร็จการศึกษาระดับปริญญาตรีในสาขาวิทยาศาสตร์ เทคโนโลยี วิศวกรรมศาสตร์ และคณิตศาสตร์


ศูนย์การศึกษาและแรงงานของมหาวิทยาลัย Georgetown University กล่าวว่า คนทำงานที่จบสาขาดังกล่าวมีรายได้เฉลี่ย 76,000 ดอลลาร์ต่อปี ตามด้วยผู้ที่จบการศึกษาด้านธุรกิจอยู่ที่ 67,000 ดอลลาร์ต่อปี และเจ้าหน้าที่ด้านสาธารณสุข 65,000 ดอลลาร์ต่อปี


สำหรับรายได้เฉลี่ยต่ำสุด คือผู้ที่จบสาขาศิลปะหรือมนุษยศาสตร์อยู่ที่ระดับ 51,000 ดอลลาร์ต่อปี เช่นเดียวกับผู้ที่จบด้านการสอนซึ่งมีรายได้เฉลี่ย 46,000 ดอลลาร์ต่อปี


ปัจจัยด้านที่อยู่อาศัย


สถานที่อยู่อาศัยก็เป็นปัจจัยสำคัญของเรื่องนี้เช่นเดียวกัน เมื่อเดือนพฤษภาคม 2020 สถาบัน Thomas B. Fordham ได้เผยแพร่การศึกษาเกี่ยวกับรายได้ของบัณฑิตมหาวิทยาลัย ซึ่งระบุว่าคนในเมืองได้รับค่าจ้างสูงกว่าผู้ที่อาศัยอยู่ในพื้นที่ที่มีประชากรน้อย


ผู้สำเร็จการศึกษาระดับปริญญาตรีตามเมืองต่าง ๆ จะมีรายได้โดยเฉลี่ย 95,229 ดอลลาร์ เพราะเมืองเหล่านั้นมีงานที่ต้องการวุฒิปริญญามากกว่าเมืองเล็ก ๆ โดยนักศึกษาที่จบสาขาวิชาเทคโนโลยี การเงิน หรือการตลาด จะได้รับค่าจ้างที่สูงขึ้น


ความไม่เสมอภาคด้านการศึกษา


Marshall Anthony Jr แห่งศูนย์ Center for American Progress กล่าวว่า ในบางครั้งการศึกษาในระดับปริญญาตรีก็อาจทำให้ความไม่เท่าเทียมกันในเรื่องรายได้และเชื้อชาติย่ำแย่ลง นักเรียนที่ยากจนจะมีปัญหาในเรื่องการชำระหนี้ ส่งผลให้พวกเขาประสบปัญหาทางเศรษฐกิจมากขึ้น 


ทั้งนี้ นักเรียนผิวดำมักมีหนี้สินมากกว่านักเรียนอเมริกันผิวขาวโดยเฉลี่ย 25,000 ดอลลาร์ สถาบัน Brookings Institution พบว่า หลังจากสำเร็จการศึกษาแล้ว คนอเมริกันผิวดำมีหนี้ที่กู้มาเป็นค่าเล่าเรียนประมาณ 52,726 ดอลลาร์ ในขณะที่นักศึกษาผิวขาวมีหนี้ประมาณ 28,006 ดอลลาร์


ซึ่งหนี้ที่สูงกว่าและค่าจ้างที่ต่ำกว่า หมายความว่าผู้กู้ผิวสีจะต้องจ่ายดอกเบี้ยเพิ่มขึ้นเมื่อเวลาผ่านไปด้วย


(ที่มา: The Associated Press)",https://www.voathai.com/a/%e0%b9%83%e0%b8%9a%e0%b8%9b%e0%b8%a3%e0%b8%b4%e0%b8%8d%e0%b8%8d%e0%b8%b2-%e0%b8%a2%e0%b8%b1%e0%b8%87%e0%b8%ab%e0%b8%a1%e0%b8%b2%e0%b8%a2%e0%b8%96%e0%b8%b6%e0%b8%87-%e0%b9%80%e0%b8%87%e0%b8%b4%e0%b8%99%e0%b9%80%e0%b8%94%e0%b8%b7%e0%b8%ad%e0%b8%99%e0%b8%aa%e0%b8%b9%e0%b8%87%e0%b8%81%e0%b8%a7%e0%b9%88%e0%b8%b2-%e0%b8%88%e0%b8%a3%e0%b8%b4%e0%b8%87%e0%b8%ab%e0%b8%a3%e0%b8%b7%e0%b8%ad%e0%b9%84%e0%b8%a1%e0%b9%88/6236470.html,"Mon, 18 Oct 2021 08:35:50 +0700"
คณะมิชชันนารีสหรัฐฯ 17 คนถูกลักพาตัวในเฮติ!,"คณะมิชชันนารี 17 คนจากสหรัฐฯ รวมทั้งเด็ก ๆ ถูกลักพาตัวในเฮติ โดยเชื่อว่าเป็นฝีมือของแก๊งค์ลักพาตัว อ้างอิงจากข้อความเสียงที่ถูกส่งไปให้คณะมิชชันนารีอื่น​


ข้อความเสียงของคณะมิชชันนารี The Christian Aid Ministries จากรัฐโอไฮโอ ระบุว่า สมาชิก 17 คน ประกอบด้วยชาวอเมริกัน 16 คน และชาวแคนาดา 1 คน ถูกลักพาตัวไปขณะเดินทางไปช่วยสร้างที่พักสำหรับเด็กกำพร้าที่เฮติ


ผู้อำนวยการผ่ายภารกิจภาคสนามของคณะมิชชันนารีเป็นผู้แจ้งให้เจ้าหน้าที่สหรัฐฯ ทราบถึงเหตุการณ์ที่เกิดขึ้น ขณะที่โฆษกของรัฐบาลสหรัฐฯ กล่าวว่ารับทราบเรื่องนี้แล้ว พร้อมยืนยันว่าความปลอดภัยของพลเมืองอเมริกันในต่างแดนถือเป็นหนึ่งในภารกิจสำคัญที่สุดของกระทรวงการต่างประเทศสหรัฐฯ 


เหตุการณ์ลักพาตัวครั้งนี้เกิดขึ้นหลังจากที่เจ้าหน้าที่ระดับสูงของสหรัฐฯ เพิ่งเดินทางเยือนเฮติพร้อมรับปากมอบเงินช่วยเหลือ 15 ล้านดอลลาร์ให้แก่สำนักงานตำรวจแห่งชาติของเฮติเพื่อช่วยรับมือปัญหาความรุนแรงจากแก๊งค์ต่าง ๆ 


เมื่อเร็ว ๆ นี้ อัซรา เซยา รองรัฐมนตรีว่าการกระทรวงการต่างประเทศสหรัฐฯ ฝ่ายความมั่นคงพลเรือน ประชาธิปไตยและสิทธิมนุษยชน ระบุทางทวิตเตอร์ว่า ""การปราบปรามแก๊งค์ต่าง ๆ คือส่วนสำคัญในการสร้างเสถียรภาพและความมั่นคงในเฮติ"" 




ที่ผ่านมา เฮติมีประวัติยาวนานเรื่องการลักพาตัวชาวต่างชาติ ก่อนที่จะค่อย ๆ ลดลงในช่วงไม่กี่เดือนที่ผ่านมา หลังเหตุลอบสังหารประธานาธิบดีโจเวเนล โมอิส และเหตุการณ์แผ่นดินไหวครั้งใหญ่ที่ทำให้มีผู้เสียชีวิตกว่า 2,200 คน 


แต่การลักพาตัวกลับเพิ่มขึ้นอีกครั้งในปัจจุบัน โดยแก๊งค์ลักพาตัวมักเรียกค่าไถ่ในอัตราตั้งแต่ไม่กี่ร้อยดอลลาร์ไปจนถึงมากกว่าหนึ่งล้านดอลลาร์ 


รายงานของสำนักงานตำรวจแห่งชาติของเฮติ ระบุว่า ปีนี้มีผู้ถูกลักพาตัวในเฮติไปแล้วอย่างน้อย 328 คน เทียบกับ 234 คนตลอดปีที่แล้ว




รายงานของสหประชาชาติระบุว่า ""ความวุ่นวายทางการเมือง การเพิ่มขึ้นของความรุนแรงที่เกี่ยวกับแก๊งค์ต่าง ๆ สภาพสังคมและเศรษฐกิจที่ย่ำแย่ ตลอดจนความไม่มั่นคงด้านอาหาร ล้วนเป็นปัจจัยที่ทำให้ปัญหาการลักพาตัวในเฮติรุนแรงขึ้น


(ข้อมูลบางส่วนจากสำนักข่าวเอพี และรอยเตอร์)",https://www.voathai.com/a/u-s-missionaries-and-families-kidnapped-in-haiti-times-reports-/6274293.html,"Mon, 18 Oct 2021 03:52:11 +0700"
แอปช่วยหางานชั่วคราว เป็นที่นิยมมากขึ้นในช่วงโควิดระบาด,"แอปพลิเคชั่นบนคอมพิวเตอร์ที่ช่วยให้ผู้คนสามารถหางานทำในระยะเวลาสั้น ๆ โดยที่ต้องการการฝึกอบรมเพียงเล็กน้อย หรือไม่ต้องมีเลย กำลังเป็นที่นิยมมากขึ้นในช่วงที่เกิดการระบาดของโควิด-19 ในขณะที่อุตสาหกรรมต่างๆ ต้องรับมือกับปัญหาการขาดแคลนแรงงาน ​


Stint เป็นแอปที่ได้รับความนิยมในประเทศอังกฤษ ซึ่งเจาะจงไปที่คนที่ต้องการหางานชั่วคราวที่ใช้ทักษะเพียงเล็กน้อย ส่วนแอปที่คล้ายกันนี้ในสหรัฐฯ คือ Instaworks และ Gigpro ซึ่งมีความแตกต่างจาก Stint ตรงที่เหมาะสำหรับคนทำงานที่มีประสบการณ์มากกว่า


เนื่องจากการฟื้นตัวของเศรษฐกิจที่ยังไม่ชัดเจน ความยืดหยุ่นจึงเป็นสิ่งสำคัญสำหรับทั้งคนงานและนายจ้าง


Gabrielle Walker นักศึกษาอายุ 19 ปีที่มหาวิทยาลัย University College London ได้ใช้แอป Stint โดยได้รับการฝึกอบรมเพียง 15 นาที และได้ทำงานที่ร้านอาหารเป็นเวลาหนึ่งวัน เธอกล่าวว่า แม้แต่นักเรียนที่มีประสบการณ์เพียงเล็กน้อยก็สามารถลงทะเบียนกับแอปแบบนี้และหางานที่ได้รับค่าจ้างได้ โดยงานนั้นอาจใช้เวลาเพียงสองสามชั่วโมงเพื่อให้สอดคล้องกับตารางเวลาของตนในแต่ละสัปดาห์


Sol Schlagman สร้างแอป Stint ร่วมกับพี่ชายของเขา โดยใช้ประสบการณ์ของตัวเองในฐานะนักศึกษามหาวิทยาลัย เขากล่าวว่า แอปนี้มีไว้สำหรับนักศึกษาที่ต้องการเงินเพื่อชำระค่าที่พัก และยังสามารถช่วยนักเรียนที่ต้องการซื้อรองเท้าสักคู่ได้อีกด้วย


แอปนี้อาจคล้ายกับแอปช่วยหางานทำในระยะสั้นจำนวนมากที่ปรากฏขึ้นในช่วงไม่กี่ปีที่ผ่านมา เช่น Uber, DoorDash และ TaskRabbit แต่แอปล่าสุดนี้มีความแตกต่างตรงที่เป็นแอปที่เชื่อมโยงคนงานกับนายจ้างที่มีความต้องการแรงงานอย่างต่อเนื่องแต่ไม่ต้องการพนักงานประจำ และช่วยบรรเทาปัญหาการขาดแคลนแรงงานในประเทศอังกฤษซึ่งส่วนหนึ่งเกิดจากการเกิดโรคระบาดใหญ่


Jacob Sumner ผู้อำนวยการฝ่ายปฏิบัติการในยุโรปของร้านอาหารในเครือ Chipotle กล่าวว่า Chipotle ใช้ Stint เพื่อขอความช่วยเหลือในช่วงเวลาที่ยากลำบากนี้ ขณะที่ Chilango ซึ่งเป็นเครือร้านอาหารอีกกลุ่มหนึ่งก็ใช้ Stint เช่นเดียวกัน


ส่วนในสหรัฐฯ Sumir Meghani ผู้ช่วยก่อตั้งและเป็นผู้บริหารของ Instaworks กล่าวว่า การเพิ่มขึ้นและลดลงของจำนวนผู้ติดเชื้อโคโรนาไวรัสทำให้เกิดปัญหาการจ้างงานสำหรับธุรกิจต่าง ๆ บางครั้งต้องมีการเพิ่มหรือลดการพนักงานเมื่อมีความจำเป็นได้ตลอดเวลา


ทางด้าน Ben Ellsworth ผู้สร้างแอป Gigpro เพื่อช่วยเหลือการขาดแคลนการจ้างงานที่เกิดจากการระบาดใหญ่ เห็นความยืดหยุ่นในตลาดงานมากขึ้นในช่วงที่มีการระบาดใหญ่นี้ Ellsworth ใช้เวลาหลายปีในอุตสาหกรรมร้านอาหาร เขากล่าวว่า คนงานในร้านอาหารได้รับค่าจ้างเพียงเล็กน้อย มีเหตุผลในการทำงานเพียงเล็กน้อย ได้รับความยืดหยุ่นเพียงเล็กน้อย ทั้งยังมีคุณภาพชีวิตที่ต่ำอีกด้วย


เขาบอกว่า หลังจากที่ตกงาน หลายคนหันไปหาอุตสาหกรรมอื่นหรือหางานทำชั่วคราวเพื่อให้สอดรับกับความจำเป็นของตน เรื่องนี้เกิดขึ้นในช่วงเวลาที่ธุรกิจต้องการพนักงานชั่วคราวแบบรายชั่วโมง


อย่างไรก็ตาม แม้ว่าแอปการจ้างงานระยะสั้นนี้จะสอดคล้องต่อความต้องการด้านความยืดหยุ่นในปัจจุบัน แต่นักวิจารณ์ก็ได้คาดการณ์ถึงภัยคุกคามในระยะยาว ว่าหากคนงานชั่วคราวเข้ามาแทนที่คนงานประจำ ก็อาจลดความมั่นคงในการทำงาน เงินที่นายจ้างจ่ายให้คนงานในกรณีที่ป่วยทำงานไม่ได้ ตลอดจนผลประโยชน์อื่น ๆ ที่คล้ายคลึงกัน


แต่ถึงกระนั้น แอปหล่านี้ก็สามารถลดอุปสรรคในการทำงานให้กับคนจำนวนมากที่ต้องการหาเงินได้อย่างรวดเร็ว ซึ่งรวมถึงคนงานรุ่นใหม่จำนวนมากที่มีประสบการณ์การทำงานที่จำกัดด้วย


(ที่มา: The Associated Press)",https://www.voathai.com/a/temporary-work-apps-gain-popularity-during-the-pandemic/6219603.html,"Mon, 18 Oct 2021 00:20:17 +0700"
'มิน อ่อง หล่าย' ไม่ได้รับเชิญประชุมสุดยอดอาเซียนที่บรูไนปลายเดือนนี้,"รัฐมนตรีต่างประเทศของสมาคมประชาชาติเอเชียตะวันออกเฉียงใต้ หรือ อาเซียน ร่วมประชุมฉุกเฉินเมื่อคืนวันศุกร์ที่ผ่านมา และมีมติไม่เชิญผู้นำรัฐบาลทหารเมียนมาเข้าร่วมการประชุมสุดยอดของอาเซียนในช่วงปลายเดือนนี้ที่สิงคโปร์


บรรดารัฐมนตรีอาเซียนตัดสินใจว่า จะเชิญผู้แทนจากเมียนมาที่ไม่เกี่ยวข้องกับการเมืองเข้าร่วมประชุมแทน ซึ่งถือเป็นการปฏิเสธความชอบธรรมของผู้นำทหารเมียนมา และเป็นมติซึ่งแทบไม่เคยเกิดขึ้นมาก่อนในประวัติศาสตร์ของอาเซียนที่มักมีนโยบายไม่แทรกแซงกิจการภายในของประเทศอื่น


บรูไนซึ่งนั่งเก้าอี้ประธานอาเซียนในปีนี้ มีแถลงการณ์ว่า ผู้แทนจากส่วนที่ไม่ใช่การเมืองในเมียนมาจะได้รับเชิญให้ร่วมประชุมในวันที่ 26-28 ตุลาคม เพื่อเปิดโอกาสให้เมียนมาจัดการกับปัญหาการเมืองภายในประเทศเพื่อให้กลับสู่ภาวะปกติ


แถลงการณ์ของอาเซียนกล่าวอ้างถึงการขาดความคืบหน้าในแผนฟื้นฟูสันติภาพในเมียนมาซึ่งรัฐบาลทหารเมียนมาเห็นพ้องไว้เมื่อเดือนเมษายน


ด้านโฆษกของรัฐบาลทหารเมียนมา ซอว์ มิน ตัน กล่าวตอบโต้การตัดสินใจดังกล่าวต่อสำนักข่าวบีบีซี ภาคภาษาพม่า ระบุว่าอาเซียน ""ถูกแทรกแซงจากต่างชาติ"" โดยมีสหรัฐฯ และสหภาพยุโรป ที่พยายามกดดันการตัดสินใจของอาเซียน และมีการพบกันระหว่างผู้แทนของอาเซียนบางประเทศกับเจ้าหน้าที่ด้านกิจการต่างประเทศของสหรัฐฯ 


 




อาเซียนถูกดดันอย่างหนักจากประชาคมนานาชาติให้แสดงจุดยืนที่เข้มแข็งและชัดเจนต่อเมียนมา หลังจากที่ผ่านมาอาเซียนถูกวิจารณ์ว่าไร้ประสิทธิภาพในการจัดการกับผู้นำที่ละเมิดสิทธิมนุษยชน ปฏิเสธกระบวนการทางประชาธิปไตย และคุกคามฝ่ายตรงข้ามทางการเมือง


เจ้าหน้าที่กระทรวงการต่างประเทศสหรัฐฯ กล่าวเมื่อวันศุกร์ว่า เป็นสิ่งที่เหมาะสมอย่างยิ่งและเป็นสิ่งที่ถูกต้อง หากอาเซียนจะลดระดับการเข้าร่วมของเมียนมาในการประชุมอาเซียนครั้งนี้เพื่อตอบสนองต่อการรัฐประหารเมื่อเดือนกุมภาพันธ์  


ด้านรัฐมนตรีต่างประเทศสิงคโปร์ กล่าวเมื่อวันเสาร์ว่า การตัดสินใจไม่เชิญพลเอกมิน อ่อง หล่าย เข้าร่วมประชุมสุดยอดอาเซียนครั้งนี้ ถือเป็นการตัดสินใจที่ยากแต่ก็จำเป็นต้องทำเพื่อรักษาความน่าเชื่อถือของอาเซียนเอาไว้


แถลงการณ์ของสิงคโปร์ยังขอให้รัฐบาลทหารเมียนมาให้ความร่วมมือ ด้วยการยินยอมให้ผู้แทนของอาเซียน เอรีวัน ยูซอฟ เดินทางเข้าไปในเมียนมาเพื่อพบหารือกับกลุ่มต่าง ๆ รวมทั้ง นางออง ซาน ซู จี อดีตผู้นำรัฐบาลพลเรือนของเมียนมาด้วย


ทางโฆษกของรัฐบาลทหารเมียนมา กล่าวว่า นายเอรีวันจะได้รับอนุญาตให้เดินทางเข้าไปเมียนมาได้ในสัปดาห์นี้ แต่จะไม่ได้รับอนุญาตให้พบกับนางซู จี ที่กำลังถูกดำเนินคดีในหลายข้อหาด้วยกัน",https://www.voathai.com/a/asean-excludes-myanmar-junta-leader-from-summit/6274133.html,"Sun, 17 Oct 2021 23:42:35 +0700"
ทีมนักบินอวกาศจีนเดินทางถึงสถานีอวกาศเทียนกงก่อนเริ่มภารกิจนาน 6 เดือน,"ทีมนักบินอวกาศจีนสามคนเดินทางถึงสถานีอวกาศแห่งใหม่ของจีนในวันเสาร์ ก่อนที่จะเริ่มภารกิจในวงโคจรรอบโลกเป็นเวลาหกเดือน ซึ่งถือเป็นโครงการส่งมนุษย์ขึ้นไปอาศัยอยู่ในอวกาศที่ยาวนานที่สุดของจีน 


สำนักงานอวกาศจีน รายงานว่า จรวดเฉินโจว-13 ที่นักบินอวกาศทั้งสามคนโดยสารไปนั้น เดินทางออกจากศูนย์ปล่อยจรวดจิวกวน ในทะเลทรายโกบีทางตะวันตกเฉียงเหนือของจีน หลังเที่ยงคืนวันศุกร์ และไปถึงสถานีอวกาศเทียนกงในอีกราว 7 ชม.ต่อมา


นักบินอวกาศสามคนดังกล่าวประกอบด้วย หัวหน้าทีม ไจ้ จีกัง (Zhai Zhigang) อดีตนักบินซึ่งเคยเดินอวกาศเป็นคนแรกของจีนเมื่อปี ค.ศ. 2008 หวัง หย่าปิง (Wang Yaping) สตรีคนแรกของจีนที่ได้ขึ้นไปประจำการบนสถานีอวกาศ และ หยี กวงฟู (Ye Guangfu) อดีตนักบินของกองทัพจีน 


นักบินอวกาศสามคนจะใช้เวลาในช่วง 180 วันข้างหน้าเพื่อติดตั้งอุปกรณ์ต่าง ๆ และทดสอบเทคโนโลยีสำหรับติดตั้งส่วนเพิ่มเติมของสถานีอวกาศเทียนกงในอนาคต ก่อนที่สถานีอวกาศนี้จะสามารถใช้งานจริงในปีหน้า และคาดว่าจะโคจรอยู่รอบโลกเป็นเวลา 10 ปี


นอกจากนี้ นักบินอวกาศจีนยังจะมีแผนการทดสอบ ""เดินในอวกาศ"" อีกหลายครั้ง


สถานีอวกาศ “เทียนกง” ของจีน ซึ่งแปลว่า ""วังสวรรค์"" จะกลายเป็นสถานีอวกาศลำที่สองที่อยู่ในวงโคจรรอบโลกในปัจจุบัน ต่อจากสถานีอวกาศนานาชาติ หรือ ISS ที่เป็นโครงการความร่วมมือของสหรัฐฯ รัสเซีย แคนาดา ยุโรป และญี่ปุ่น


จีนเริ่มโครงการสถานีอวกาศเมื่อเกือบ 30 ปีที่แล้ว หลังจากที่ถูกปฏิเสธไม่ให้เข้าร่วมในโครงการสถานีอวกาศระหว่างประเทศเนื่องจากเสียงคัดค้านของสหรัฐฯ จนกระทั่งเมื่อปี ค.ศ.2003 จีนกลายเป็นประเทศที่สามต่อจากสหรัฐฯ และสหภาพโซเวียต ที่สามารถส่งมนุษย์ขึ้นไปบนอวกาศได้สำเร็จ",https://www.voathai.com/a/chinese-astronauts-arrive-at-space-station-for-longest-mission/6274131.html,"Sun, 17 Oct 2021 23:41:48 +0700"
ตำรวจเผยชื่อผู้ต้องสงสัยใช้มีดแทง ส.ส อังกฤษ ดับ - คาดก่อการร้าย,"ตำรวจอังกฤษเปิดเผยชื่อผู้ต้องสงสัยในเหตุการณ์สังหารนักการเมืองชาวอังกฤษ เซอร์เดวิด เอเมสส์ ด้วยอาวุธมีดเมื่อวันศุกร์ที่ผ่านมา โดยเชื่อว่าเป็นการโจมตีด้วยมูลเหตุจูงใจในการก่อการร้าย


เซอร์เดวิด เอเมสส์ วัย 69 ปี สมาชิกพรรคอนุรักษ์นิยม ซึ่งดำรงตำแหน่งสมาชิกสภาผู้แทนราษฎรอังกฤษ หรือ House of Commons มาตั้งแต่ปี ค.ศ. 1983 ถูกมือมีดเข้าจ้วงแทงหลายครั้งจนเสียชีวิต ขณะเดินทางพบผู้มีสิทธิ์เลือกตั้งที่โบสถ์ในพื้นที่ฐานเสียงของตนในวันศุกร์ ที่เมือง เซาท์เอนด์ เวสต์ เขตปกครองเอสเซกซ์เคาน์ตี้ ซึ่งเป็นพื้นที่ฐานเสียงของเขา


ตำรวจระบุว่า ผู้ต้องสงสัยคือนาย อาลี ฮาร์บี อาลี วัย 25 ปี ซึ่งถูกควบคุมตัวไว้แล้ว โดยผู้ต้องสงสัยผู้นี้เดินทางมาจากโซมาเลีย และเคยเข้าร่วมในโครงการ Prevent ของรัฐบาลอังกฤษ ที่ก่อตั้งขึ้นเพื่อเปลี่ยนแนวคิดของผู้ที่มีความเสี่ยงว่าอาจเข้าเป็นส่วนหนึ่งของกลุ่มแนวคิดสุดโต่ง ตามรายงานของบีบีซี




 


ในแถลงการณ์เมื่อวันเสาร์ ตำรวจอังกฤษระบุว่า คนร้ายอาจได้รับแรงจูงใจจากกลุ่มอิสลามหัวรุนแรง แต่การสืบสวนยังคงอยู่ในช่วงเริ่มต้น 


หลังจากมีรายงานข่าวการเสียชีวิตของ ส.ส เอเมสส์ สมาชิกรัฐสภาอังกฤษหลายรายต่างออกมาแสดงความเสียใจต่อเหตุสลดนี้ ขณะที่นายกรัฐมนตรี บอริส จอห์นสัน รีบสรุปภารกิจการประชุมที่เมืองบริสตอล และเดินทางกลับมาลอนดอนทันที


เจ้าหน้าที่ประจำทำเนียบนายกรัฐมนตรีที่ถนนดาวน์นิ่งได้ทำการลดธงลงจากยอดเสา เพื่อไว้อาลัยต่อการเสียชีวิตของสมาชิกสภาฯ รายนี้ด้วย


ส.ส.เอเมสส์ ถือเป็นสมาชิกสภาฯ คนที่สองของอังกฤษ ที่ถูกสังหารในช่วง 5 ปีที่ผ่านมา โดยก่อนหน้านี้ ส.ส.หญิง โจ ค็อกซ์ ถูกสังหารโดยสมาชิกกลุ่มขวาจัดสุดโต่ง เมื่อปี ค.ศ. 2016


(ข้อมูลบางส่วนจากสำนักข่าวเอพี และรอยเตอร์)",https://www.voathai.com/a/suspect-in-stabbing-death-of-british-mp-amess-identified/6274128.html,"Sun, 17 Oct 2021 23:38:33 +0700"
ทีมถ่ายทำภาพยนตร์นอกโลกเรื่องแรกของรัสเซียกลับสู่พื้นโลกแล้ว,"ผู้กำกับภาพยนตร์และดาราหญิงชาวรัสเซียซึ่งเดินทางไปนอกโลกเพื่อถ่ายทำภาพยนตร์ในอวกาศเรื่องแรก เดินทางกลับถึงพื้นโลกแล้วในวันอาทิตย์ หลังจากที่ใช้เวลา 12 วันที่สถานีอวกาศนานาชาติ หรือ ISS


ยานแคปซูลโซยุซ เอ็มเอส-18 ซึ่งมีนักบินอวกาศ โอเลก โนวิตสเกีย (Oleg Novitskiy) เดินทางมากับดาราหญิงชาวรัสเซีย ยูเลีย เพเรไซลด์ (Yulia Peresild) และผู้กำกับภาพยนตร์ คลิม ชิเพนโก (Klim Shipenko) ตกลงมาที่บริเวณห่างไกลผู้คนทางตะวันตกของคาซัคสถานในช่วงเช้าวันอาทิตย์ตามเวลาท้องถิ่น ตามรายงานขององค์การอวกาศรัสเซีย Roscosmos 


ภาพข่าวจากโทรทัศน์รัสเซีย แสดงให้เห็นยานแคปซูลตกลงมาพร้อมร่มชูชีพเหนืออาณาบริเวณกว้างใหญ่ในคาซัคสถาน ก่อนที่เจ้าหน้าที่จะเข้าช่วยเหลือผู้โดยสารทั้งสามคนให้ออกมาจากแคปซูลนั้นพร้อมรอยยิ้ม 


ชิเพนโกและเพเรไซลด์ ใช้เวลา 12 วันที่ผ่านมาในการถ่ายทำบางส่วนของภาพยนตร์เรื่องใหม่ที่มีชื่อว่า “Challenge” โดยดาราหญิงชาวรัสเซียรับบทคุณหมอที่ต้องเดินทางไปรักษานักบินอวกาศที่สถานีอวกาศนานาชาติ และนักบินอวกาศชาวรัสเซียสามคนที่ประจำอยู่ที่นั่นก็จะมีบทในภาพยนตร์เรื่องนี้ด้วย


ภารกิจครั้งประวัติศาสตร์นี้ถือว่าเป็นการตัดหน้าแผนของพระเอกชื่อดังแห่งฮอลลีวู้ด ทอม ครูซ ซึ่งจับมือกับอิลอน มัสก์ ผู้ก่อตั้งบริษัทสเปซเอ็กซ์ (SpaceX) และองค์การอวกาศสหรัฐฯ (NASA) ที่ประกาศไว้เมื่อปีที่แล้วว่าจะขึ้นไปถ่ายทำภาพยนตร์ในอวกาศเช่นกัน


และเมื่อสัปดาห์ที่แล้ว ดาราอเมริกันวัย 90 ปี วิลเลียม แชตเนอร์ ผู้เคยรับบท ""กัปตันเคิร์ก"" จากซีรีย์ดัง ""Star Trek"" ก็เพิ่งสร้างประวัติศาสตร์ด้วยการเป็นผู้ที่มีอายุมากที่สุดที่ได้เดินทางไปบนอวกาศ พร้อมกับยานอวกาศของบริษัทบลู ออริจิน (Blue Origin) ที่มีเจฟฟ์ เบโซส เป็นผู้ก่อตั้ง",https://www.voathai.com/a/russian-actor-and-director-making-1st-movie-in-space-return-to-earth-after-12-day-mission/6274127.html,"Sun, 17 Oct 2021 23:33:29 +0700"
‘นาซ่า’ เตรียมส่งยานอวกาศหลายลำ สำรวจ-พุ่งชน ‘ดาวเคราะห์น้อย’,"องค์การบริหารการบินและอวกาศแห่งชาติสหรัฐฯ หรือ นาซ่า (NASA) เตรียมส่งยานอวกาศหลายลำเพื่อออกไปสำรวจดาวเคราะห์น้อย และยังเตรียมนำยานเข้าพุ่งชนดาวเคราะห์น้อยบางดวงอีกด้วย 


กำหนดการส่งยานอวกาศของนาซ่านั้นจะเริ่มด้วยยานอวกาศ ลูซี่ (Lucy) ที่จะทะยานขึ้นฟ้าก่อนเช้ามืดในวันเสาร์นี้ เพื่อไปสำรวจดาวเคราะห์น้อยใกล้กับดาวพฤหัสเป็นเวลานานถึง 12 ปี ซึ่งดาวเคราะห์น้อยใกล้กับดาวพฤหัสนี้ถือได้ว่าเป็นกลุ่มดาวเคราะห์น้อยที่กุมความลับของต้นกำเนิดของระบบสุริยะจักรวาล ที่ไม่เคยมีการสำรวจมาก่อน 


หลังจากนั้นอีกเพียงไม่ถึงหนึ่งเดือน ยานอวกาศชื่อ ดาร์ท (DART) จะปฏิบัติภารกิจเพื่อเปลี่ยนวงโคจรของดาวเคราะห์น้อยคู่ (double asteroids) เป็นการทดสอบปฏิบัติการเพื่อสกัดไม่ให้ดาวเคราะห์น้อยเหล่านั้นพุ่งชนโลกในอนาคต  


ส่วนในฤดูร้อนปีหน้า นาซ่าเตรียมส่งยานอวกาศอีกลำหนึ่งเพื่อไปสำรวจดาวเคราะห์น้อยที่มีแร่นิกเกิลและธาตุเหล็ก ที่เชื่อว่าอาจจะเป็นแกนกลางของสิ่งที่เคยเป็นดาวเคราะห์ดวงหนึ่งในอวกาศ และยังมียานอวกาศลำเล็กกว่าที่ไปด้วยกัน ที่จะแยกออกไปสำรวจดาวเคราะห์น้อยคู่ชุดอื่นๆ อีกด้วย  




นอกจากนี้ในปี 2023 แคปซูลอวกาศลำหนึ่งจะถูกปล่อยจากอวกาศลงมายังทะเลทรายในรัฐยูทาห์ โดยจะนำเอาตัวอย่างของดาวเคราะห์น้อยลงมาด้วย ตัวอย่างดาวเคราะห์น้อยดังกล่าวเป็นตัวอย่างแรกที่นาซ่าใช้หุ่นยนต์ OSIRIS-REX ขุดในปีที่ผ่านมา จากดาวเคราะห์น้อยที่ชื่อว่า เบนนู (Bennu) ที่อาจจะเป็นอันตรายต่อโลกมนุษย์ในอีกสองถึงสามร้อยปีข้างหน้า  


โธมัส ซูร์บูเคน หัวหน้าภารกิจทางวิทยาศาสตร์ของนาซ่า กล่าวว่าดาวเคราะห์น้อยแต่ละดวงที่ยานอวกาศของนาซ่าจะไปสำรวจนั้น จะสามารถบอกเล่าเรื่องราวของมนุษย์ และเรื่องราวของระบบสุริยะจักรวาล ซึ่งถือกำเนิดขึ้นเมื่อ 4,600 ล้านปีก่อน ซึ่งดาวเคราะห์น้อยไม่ต่างอะไรจากซากฟอสซิลที่จะสามารถบ่งบอกถึงการก่อกำเนิดของดาวเคราะห์ได้  


นอกจากองค์การนาซ่าแล้ว จีนและรัสเซียยังร่วมมือกันเตรียมภารกิจสำรวจดาวเคราะห์น้อยในปลายทศวรรษนี้อีกด้วย เช่นเดียวกับประเทศสหรัฐอาหรับเอมิเรตส์ 




ความก้าวหน้าทางเทคโนโลยีและการออกแบบ เป็นเหตุผลหนึ่งที่เกื้อหนุนการปฏิบัติภารกิจสำรวจดาวเคราะห์น้อยที่ว่านี้ เช่นเดียวกับความสนใจในดาวเคราะห์น้อยและอันตรายที่ดาวเหล่านี้อาจจะมีต่อโลก หลุมบ่อบนดวงจันทร์เป็นตัวอย่างหนึ่งของผลกระทบที่เกิดจากการพุ่งชนของดาวเคราะห์น้อย  


การปล่อยยานอวกาศ DART ในวันที่ 24 พฤศจิกายน เพื่อเข้าพุ่งชนดาวเคราะห์น้อย เป็นการทดสอบการป้องกันตนเองในอวกาศที่คาดว่าจะน่าทึ่งและน่าตื่นเต้น หากเป็นไปด้วยดี การพุ่งเข้าชนดาวเคราะห์น้อยที่ว่านี้จะเกิดขึ้นในช่วงฤดูใบไม้ร่วงปีหน้า  ห่างจากโลกไป 11 ล้านกิโลเมตร และสามารถมองเห็นได้จากกล้องโทรทรรศน์บนโลก  


ในขณะที่ภารกิจของลูซี่นั้น เป็นภารกิจที่ใช้เวลานานกว่า และใช้เงินทุน 981 ล้านดอลลาร์ ลูซี่จะมุ่งไปที่กลุ่มดาวเคราะห์น้อย 8 ดวงในกลุ่มดาวเคราะห์น้อยจำนวนนับไม่ถ้วนที่เรียกรวมกันว่า “คณะผู้ติดตามโทรจัน ” (Trojan entourage) ที่โคจรอยู่ด้านหน้าและตามหลังดาวพฤหัส  นาซ่ามองว่ากลุ่มดาวเคราะห์น้อยโทรจันนี้น่าสนใจและพิเศษมากเพราะเป็นสิ่งที่หลงเหลือจากการก่อกำเนิดของดาวเคราะห์รอบนอกในจักรวาล  




แต่ก่อนที่จะไปสำรวจกับกลุ่มดาวเคราะห์น้อยโทรจันนี้ ยานลูซี่จะบินผ่านสายพานดาวเคราะห์น้อยระหว่างดาวอังคารและดาวพฤหัส ซึ่งนักวิทยาศาสตร์ถือเป็นการซ้อมใหญ่ในปี 2025 ก่อนที่ภารกิจของยานลูซี่จะสิ้นสุดในปี 2033  


ดาวเคราะห์น้อยในกลุ่มโทรจันนี้มีขนาดแตกต่างกันไป ตั้งแต่ขนาดเส้นผ่าศูนย์กลาง 64 กิโลเมตร ไปจนถึงมากกว่า 100 กิโลเมตร  


การตั้งชื่อภารกิจต่าง ๆ ของนาซ่านั้น มักจะเป็นตัวย่อของชื่อเต็ม เช่น DART มาจากชื่อเต็มของภารกิจ คือ Double Asteroid Redirection Test แต่ ยานลูซี่นั้น ไม่ใช่เป็นชื่อย่อแต่อย่างใด แต่เป็นชื่อของ ""ลูซี่"" ซากดึกดำบรรพ์ หรือฟอสซิลของบรรพบุรุษของมนุษย์เพศหญิงที่ถูกค้นพบในประเทศเอธิโอเปียในปี 1974 ซึ่งฟอสซิลลูซี่นั้น ได้รับแรงบันดาลใจมาจากเพลง Lucy in the Sky with Diamonds ของวง เดอะ บีทเทิลส์ อีกทอดหนึ่ง


แคธี โอลกิน นักวิทยาศาสตร์องค์การนาซ่าผู้ที่เสนอชื่อ ลูซี่ นั้นบอกว่า ฟอสซิลของ ""ลูซี่"" ได้เปลี่ยนแปลงความเข้าใจของคนเราในเรื่องวิวัฒนาการของมนุษย์ และองค์การนาซ่าก็คาดหวังว่ายานลูซี่จะปฏิวัติความเข้าใจเกี่ยวกับวิวัฒนาการของระบบสุริยจักรวาลของเราเช่นกัน จากการศึกษาดาว ก้อนหิน และวัตถุหลาย ๆ อย่างในอวกาศ  


ยิ่งไปกว่านั้น ยานลูซี่ ยังมีเครื่องมือทางวิทยาศาสตร์ชิ้นหนึ่งที่ติดเพชรขนาด 6.7 กะรัดเอาไว้ และภายนอกของตัวยาน ยังมีป้ายที่สลักเนื้อเพลง Lucy in the Sky with Diamonds เอาไว้ พร้อมกับข้อความของจอห์น เลนนอน ที่บอกว่า “We all shine on ... like the moon and the stars and the sun"" หรือ “เรายังเปล่งแสงต่อไป...เช่นเดียวกับพระจันทร์​ กลุ่มดวงดารา และพระอาทิตย์""",https://www.voathai.com/a/nasa-to-launch-series-of-crafts-to-visit-bash-asteroids/6272650.html,"Sat, 16 Oct 2021 09:00:00 +0700"
สหรัฐฯ จะเริ่มเปิดรับนักเดินทางต่างชาติที่ฉีดวัคซีนโควิดครบตั้งแต่ 8 พฤศจิกายน,"ทำเนียบขาวประกาศเมื่อวันศุกร์ว่าสหรัฐฯ จะยกเลิกมาตรการจำกัดการเดินทางเข้าประเทศของคนต่างชาติตั้งแต่วันที่ 8 พฤศจิกายนนี้ โดยพลเมืองของประเทศต่างๆ ผู้ได้รับวัคซีนครบโดสแล้วจะเดินทางเข้าไปในสหรัฐฯ ได้โดยไม่ต้องถูกกักตัว


ก่อนหน้านี้มาตรการจำกัดการเดินทางของชาวต่างชาติเข้าสหรัฐฯ ได้เริ่มใช้มาตั้งแต่เดือนมกราคม ปี 2020 จากคำสั่งของอดีตประธานาธิบดีโดนัลด์ ทรัมป์ ซึ่งมีผลเริ่มต้นกับพลเมืองของจีนแต่หลังจากนั้นก็ได้ขยายออกไปรวมถึงประเทศต่างๆ อีกหลายสิบประเทศด้วย เป็นผลให้ชาวต่างชาติผู้มีธุรกิจหรือมีสมาชิกของครอบครัวอาศัยอยู่ในสหรัฐฯ ไม่สามารถเดินทางเข้าไปได้


ในการยกเลิกมาตรการจำกัดการเดินทางเข้าประเทศของชาวต่างชาติที่ได้รับวัคซีนครบโดสแล้วนี้ ศูนย์ควบคุมและป้องกันโรคของสหรัฐฯ (CDC) ประกาศว่ารัฐบาลสหรัฐฯ จะยอมรับวัคซีนโควิด-19 ซึ่งองค์การอนามัยโลกหรือหน่วยงานด้านสาธารณสุขของสหรัฐฯ ให้การอนุมัติ และการยกเลิกมาตรการดังกล่าวจะเป็นผลให้พลเมืองของ 26 ประเทศในยุโรป รวมทั้งพลเมืองของจีน อินเดีย แอฟริกาใต้ อิหร่าน บราซิล และประเทศอื่นๆ สามารถเดินทางเข้าสหรัฐฯ ได้


ก่อนหน้านี้รัฐบาลสหรัฐฯ ได้ถูกตำหนิว่าบังคับใช้มาตรการห้ามที่ว่านี้อย่างไม่สมเหตุผลเพราะมีบางประเทศซึ่งมีอัตราการติดเชื้อโควิด- 19 สูงแต่กลับไม่อยู่ในบัญชีรายชื่อประเทศที่ถูกสั่งห้าม


อย่างไรก็ตาม แม้ผู้ที่ได้รับวัคซีน โควิด-19 ครบโดสแล้วจะสามารถเดินทางเข้าสหรัฐฯ ได้โดยไม่ต้องถูกกักตัวก็ตาม รัฐบาลสหรัฐฯ ยังไม่ได้ให้รายละเอียดเรื่องการยกเว้นสำหรับบางกรณีว่าจะให้กับใครหรืออย่างไร เป็นต้นว่าเด็กอายุต่ำกว่า 18 ปีอาจไม่จำเป็นต้องได้รับวัคซีน นอกจากนั้นศูนย์ควบคุมและป้องกันโรคของสหรัฐฯ (CDC) ยังจะต้องออกระเบียบข้อบังคับเรื่องการติดตามตัวผู้ติดเชื้อหรือ contact tracing สำหรับผู้เดินทางชาวต่างชาติที่จะเดินทางเข้าไปยังสหรัฐฯ ในเดือนหน้าด้วย",https://www.voathai.com/a/us-ban-international-foreign-travelers-vaccinated-covid19/6272806.html,"Sat, 16 Oct 2021 06:15:17 +0700"
รัสเซียตั้งเป้าเพิ่มบทบาทความสัมพันธ์กับอาเซียนแต่ยังขาดพลังทั้งการเงินและการทหาร,"นักวิเคราะห์ในเอเชียชี้ว่า รัสเซียพยายามขยายบทบาทอิทธิพลกับประเทศในเอเชียตะวันออกเฉียงใต้ผ่านการประชุมและโครงการต่างๆ ร่วมกับสมาคมอาเซียน โดยตัวอย่างของเรื่องนี้ก็คือแผนที่นำทางห้าปีที่มุ่งเน้นความร่วมมือด้านการค้าและการลงทุน เศรษฐกิจดิจิตัล และการพัฒนาอย่างยั่งยืนกับประเทศสมาชิกสมาคมอาเซียนเป็นต้น 


แบรดลี่ เมิร์ค นักวิเคราะห์ของ Cambodian Institute for Cooperation and Peace ชี้ว่ารัสเซียต้องการจะถูกมองว่าเป็นประเทศมหาอำนาจระดับโลกโดยผู้คนในประเทศของตัวเอง อย่างไรก็ตามดูเหมือนว่ารัสเซียจะยังไม่มีพลังทั้งทางด้านการทหารและการเงินพอที่จะเป็นผู้เล่นรายสำคัญในภูมิภาคนี้ได้


ถึงกระนั้นก็ตาม เอเชียตะวันออกเฉียงใต้ก็นับเป็นโอกาสหรือช่องทางที่ค่อนข้างง่ายสำหรับรัสเซียที่จะแทรกตัวเข้ามา โดยอาศัยความช่วยเหลือด้านวัคซีน Sputnik และการเปิดพื้นที่ระเบียงเศรษฐกิจและการค้าที่เกาะไปตามเส้นทางหนึ่งแถบหนึ่งถนนของจีนเป็นต้น และเมื่อเดือนกันยายนในการประชุม Eastern Economic Union ครั้งที่หกที่เมืองวลาดิวอสสต๊อก ของรัสเซีย เวียดนามก็ได้เสนอตัวเพื่อเป็นสะพานเชื่อมระหว่างกลุ่มประเทศอาเซียนกับรัสเซียและกลุ่มความร่วมมือทางเศรษฐกิจ Eurasia Economic Union ด้วย


ส่วนนักวิเคราะห์อีกคนหนึ่ง ซึ่งก็คือ เอียน สตอรีย์ จากสถาบัน ISEAS-Yusof Ishak ในสิงคโปร์ก็ชี้ว่ารัสเซียมองตัวเองว่าเป็นประเทศมหาอำนาจและไม่พอใจเรื่องความร่วมมือทางทะเล AUKUS ระหว่างออสเตรเลีย อังกฤษ และสหรัฐฯ ที่เพิ่งประกาศไปเมื่อเดือนที่แล้ว รวมทั้งเรื่องกลุ่มความร่วมมือจตุรมิตร “the Quad” ระหว่างสหรัฐ ญี่ปุ่นอินเดีย และออสเตรเลียเพื่อต้านอำนาจจีนด้วย


ถึงแม้รัฐมนตรีว่าการกระทรวงการต่างประเทศของรัสเซียจะแสดงทีท่าไม่พอใจเกี่ยวกับกลุ่มพันธมิตรด้านความมั่นคงในภูมิภาคอินโดแปซิฟิกดังกล่าวและสำนักข่าว Tass จะรายงานว่ารัสเซียได้ส่งเรือรบและเรือดำน้ำจำนวนหนึ่งมายังมหาสมุทรอินเดียเพื่อประจำการอย่างถาวรโดยจะเป็นส่วนหนึ่งของกองเรือภาคพื้นแปซิฟิกของรัสเซียก็ตาม นักวิเคราะห์ก็เชื่อว่ารัสเซียยังไม่มีพละอำนาจทางทหาร ความพร้อมทางการเงิน หรือโอกาสการทำข้อตกลงด้านการค้าพอที่จะช่วยสร้างอำนาจอิทธิพลได้อย่างสำคัญในภูมิภาคอินโดแปซิฟิกนี้ นอกจากกับเวียดนามและเมียนมาผ่านทางข้อตกลงขายอาวุธให้กับทั้งสองประเทศเท่านั้น




 


นอกจากนั้น เอียน สตอรีย์ จากสถาบัน ISEAS-Yusof Ishak ในสิงคโปร์ยังให้ตัวเลขว่าปริมาณการค้าระหว่างรัสเซียกับกลุ่มประเทศอาเซียนในช่วงก่อนโควิดคือปี 2019 นั้นตกเพียงราวปีละ 2 หมื่นล้านดอลลาร์เมื่อเทียบกับ 5 หมื่น 2 พันดอลลาร์ระหว่างอังกฤษกับอาเซียน 9 หมื่น 3 พันล้านดอลลาร์ระหว่างออสเตรเลียกับอาเซียน 3 แสน 6 หมื่น 2 พันล้านดอลลาร์ระหว่างสหรัฐฯ กับอาเซียน และ 6 แสน 4 หมื่น 4 พันล้านดอลลาร์ระหว่างจีนกับอาเซียนตามลำดับ ทำให้รัสเซียเป็นเพียงผู้เล่นรายหนึ่งในภูมิภาคนี้แต่ยังไม่นับว่าเป็นผู้เล่นรายสำคัญ


ส่วนคุณแบรดลี่ เมิร์ค นักวิเคราะห์ของ Cambodian Institute for Cooperation and Peace ก็ชี้ว่ารัสเซียถูกมองว่ามีความใกล้ชิดกับจีนมากเกินไปกว่าที่จะเป็นผู้เล่นซึ่งมีความเป็นอิสระในเอเชียตะวันออกเฉียงใต้ และขณะนี้นักลงทุนของรัสเซียเองก็ยังค่อนข้างระวังตัวและไม่ค่อยแน่ใจ ดังนั้นโอกาสสำหรับรัสเซียในตอนนี้น่าจะเป็นการสร้างภาพเพื่อประชาสัมพันธ์ การเข้าร่วมประชุม และการออกคำแถลงเกี่ยวกับเส้นทางสู่ความร่วมมือในอนาคตเท่านั้นเอง",https://www.voathai.com/a/russia-asean-relations-counter-indo-pacific-alliances/6272803.html,"Sat, 16 Oct 2021 05:53:15 +0700"
คณะที่ปรึกษา อย.สหรัฐฯ มีมติเอกฉันท์สนับสนุนวัคซีนโควิด-19 เข็มที่ 2 ของ ‘จอห์นสัน แอนด์ จอห์นสัน’,"ทีมงานคณะที่ปรึกษาของสำนักงานอาหารและยาสหรัฐฯ (FDA) ซึ่งเป็นผู้เชี่ยวชาญจากภายนอก มีมติเอกฉันท์ในวันศุกร์ที่แนะนำให้หน่วยงานกำกับดูแลที่เกี่ยวข้องอนุมัติให้มีการฉีดวัคซีนต่อต้านโควิด-19 เข็มที่สองของบริษัทเวชภัณฑ์ จอห์นสัน แอนด์ จอห์นสัน (J&amp;J) เพื่อปกป้องชาวอเมริกันที่รับวัคซีนชนิดนี้ไปเพียงเข็มเดียว ตามรายงานของสำนักข่าว รอยเตอร์


รายงานข่าวระบุว่า คณะที่ปรึกษาของ FDA สนับสนุนให้มีการวัคซีนเข็มที่ 2 ของ J&amp;J สำหรับผู้ที่เคยรับวัคซีนของบริษัทแห่งนี้ที่มีอายุตั้งแต่ 18 ปี ขึ้นไปและได้รับวัคซีนเข็มแรกมาแล้วไม่น้อยกว่า 2 เดือน


ขณะที่คณะที่ปรึกษานี้ไม่มีอำนาจสั่งให้ FDA ต้องทำตามคำแนะนำของตน แต่ในทางปฏิบัติแล้ว หน่วยงาน อย. สหรัฐฯ มักทำตามเสมอ


ดร.ปีเตอร์ มาร์คส ผู้อำนวยการศูนย์ประเมินและวิจัยด้านชีววิทยาของ FDA กล่าวว่า ทางสำนักงานฯ จะพิจารณาคำแนะนำของคณะที่ปรึกษา โดยมองว่า เป็นการอนุมัติให้มีการฉีดวัคซีน J&amp;J เข็มที่สอง มากกว่าจะเรียกว่าเป็นการฉีดวัคซีนบูสเตอร์กระตุ้นภูมิคุ้มกัน ตามความเห็นของสมาชิกหลายรายของคณะที่ปรึกษานี้ว่า จริงๆ แล้ว ควรมีการฉีดวัคซีน 2 เข็มตั้งแต่ต้น


หลัง FDA ลงนามอนุมัติการฉีดวัคซีนเข็มที่ 2 นี้แล้ว ศูนย์ควบคุมและป้องกันโรคสหรัฐฯ (CDC) จะรับเรื่องมาพิจารณาเพื่อตัดสินใจว่า ประชากรกลุ่มใดควรเป็นผู้ได้รับวัคซีน ต่อไป โดยคณะที่ปรึกษาของ CDC ที่รับผิดชอบด้านนี้มีกำหนดหารือกันในสัปดาห์หน้า


 


(ที่มา: สำนักข่าว รอยเตอร์)",https://www.voathai.com/a/johnsonandjohnson-second-shot-vaccine-covid19-fda-advisers-recommendation/6272712.html,"Sat, 16 Oct 2021 03:46:16 +0700"
“สควิดเกม” ขึ้นแท่นซีรีส์ต้นฉบับที่มียอดผู้ชมสูงสุดของ “เน็ตฟลิกซ์”,"เน็ตฟลิกซ์ (Netflix) ผู้ให้บริการสตรีมมิ่งยักษ์ใหญ่ ประกาศผ่านทางทวิตเตอร์ว่า Squid Game หรือ “สควิดเกม เล่นลุ้นตาย” ละครชุดสตรีมมิ่งทางโทรทัศน์ชื่อดังจากเกาหลีใต้ เป็นซีรีส์ต้นฉบับที่มีผู้ชมสูงที่สุดของทางบริษัท โดยมีผู้ชมแล้ว 111 ล้านคน ตามรายงานของสำนักข่าวรอยเตอร์

 

“สควิดเกม” มีความยาวเก้าตอน ที่เล่าเรื่องเกี่ยวกับผู้เล่นที่ต้องเข้าเล่นเกมสำหรับเด็กที่อาจส่งผลถึงชีวิตได้ โดยผู้ชนะจะได้เงินรางวัล 45,600 ล้านวอน หรือราว 38 ล้านดอลลาร์ โดยละครชุดจากเน็ตฟลิกซ์เรื่องนี้ได้รับความนิยมไปทั่วโลกหลังออกฉายได้เพียงไม่ถึงหนึ่งเดือน

 

รายงานข่าวระบุว่า ซีรีส์ “สควิดเกม เล่นลุ้นตาย” มียอดผู้ชม 111 คนภายในเวลา 27 วัน นับตั้งแต่มีการฉายตอนแรกเมื่อวันที่ 17 กันยายน ซึ่งทำสถิติชนะละครชุดจากอังกฤษ “บริดเจอร์ตัน” (Bridgerton) ที่ถูกสตรีมโดยผู้ใช้บัญชีเน็ตฟลิกซ์ 82 ล้านคนภายใน 28 วันแรกหลังออกฉาย

 

เน็ตฟลิกซ์ให้ข้อมูลอย่างจำกัดเกี่ยวกับวิธีการเก็บยอดผู้ชมละครชุดของตน โดยตัวเลขยอดผู้ขม 28 ล้านคนของละครชุด “บริดเจอร์ตัน” รวมถึงละครชุดเรื่องอื่นๆ นั้น นับรวมผู้ใช้บัญชีเน็ตฟลิกซ์ที่ชมละครดังกล่าวอย่างน้อยสองนาที

 

เมื่อเดือนที่แล้ว นายเท็ด ซารานโดส ประธานกรรมการบริหารร่วมและหัวหน้าฝ่ายเนื้อหาของเน็ตฟลิกซ์ กล่าวในงานประชุมด้านเทคโนโลยีในแคลิฟอร์เนียว่า เน็ตฟลิกซ์ไม่ได้คาดหวังมาก่อนว่า “สควิดเกม” จะได้รับความนิยมมากถึงเพียงนี้

 

ละครชุดเรื่องนี้ได้รับความนิยมมากจนบริษัท เอสเค บรอดแบนด์ (SK Broadband) ผู้ให้บริการอินเตอร์เน็ตของเกาหลีใต้ ยื่นฟ้องเน็ตฟลิกซ์ให้จ่ายค่าชดเชยเนื่องจากผู้มีชมละครชุดดังกล่าวจำนวนมากจนเพิ่มการไหลเวียนของข้อมูลในระบบเครือข่าย และทางบริษัทต้องซ่อมบำรุงระบบเพื่อรองรับยอดผู้ใช้งานที่พุ่งสูง

 

นอกจากนี้ หญิงชาวเกาหลีใต้รายหนึ่งยังอยู่ในระหว่างการพูดคุยกับเน็ตฟลิกซ์ถึงเงินชดเชย หลังเธอได้รับสายโทรศัพท์และข้อความจำนวนมาก เนื่องจากเบอร์โทรศัพท์ของเธอถูกนำไปใช้เป็นหนึ่งในเนื้อหาหลักของละครโดยไม่ได้ตั้งใจ

 

เน็ตฟลิกซ์ระบุว่า ในปีนี้ ทางบริษัทจะทุ่มงบกว่า 500 ล้านดอลลาร์เพื่อผลิตเนื้อหาในเกาหลีใต้

 

(ที่มา: สำนักข่าวรอยเตอร์)",https://www.voathai.com/a/south-korea-squid-game-netflix-biggest-original-show-debut/6272711.html,"Sat, 16 Oct 2021 03:43:10 +0700"
ร้านทำเล็บมาเลเซียผุดไอเดียทำเล็บปลอมลาย “สควิดเกม”,"ร้านทำเล็บแห่งหนึ่งในมาเลเซียจำหน่ายเล็บปลอมลาย “สควิดเกม เล่นลุ้นตาย” ละครชุดสตรีมมิ่งทางโทรทัศน์ชื่อดัง โดยถือเป็นธุรกิจขนาดเล็กอีกเจ้าที่เกาะกระแสละครชุดจากเกาหลีใต้เรื่องนี้ ตามรายงานของสำนักข่าวรอยเตอร์


ร้านทำเล็บ “Maniqure Nail Salon” ตั้งอยู่ในย่านชานเมืองกรุงกัวลาลัมเปอร์ ทางร้านออกแบบชุดเล็บปลอมโดยได้รับแรงบันดาลใจจากเนื้อเรื่องแต่ละตอนของสควิดเกม ยกตัวอย่างเช่น เล็บปลอมชุด “ไฟเขียวไฟแดง” มีลายตุ๊กตาหุ่นเชิดสังหารขนาดยักษ์ที่ปรากฎในละครตอนแรก ในขณะที่เล็บปลอมชุด “นรก” มีภาพผู้คุมเกมในชุดเครื่องแบบสีแดง และโลงศพประดับด้วยโบสีชมพู


ลิม เปย ซิน เจ้าของร่วมร้านทำเล็บดังกล่าว ระบุว่า การทำเล็บปลอมลายนี้ค่อนข้างยาก เนื่องจากลายเล็บปลอมทั้งหมดเป็นการระบายด้วยมือไม่ใช่การพิมพ์


เมื่อต้นสัปดาห์ที่ผ่านมา สควิดเกมกลายเป็นละครชุดต้นฉบับที่มียอดผู้ชมมากที่สุด โดยมีผู้ชมถึง 111 ล้านคนภายในเวลาไม่ถึงหนึ่งเดือน


ละครชุดเรื่อง “สควิดเกม” มีเนื้อหาเกี่ยวกับเกมส์ที่ผู้เล่นจะต้องเล่นเกมส์สำหรับเด็กแต่อาจส่งผลถึงชีวิตได้ โดยผู้ชนะจะได้รับเงิน 45,600 ล้านวอน กระแสความนิยมของละครเรื่องนี้ทำให้เกิดมีมทางอินเตอร์เน็ต ชุดคอสตูมรับวันฮัลโลวีน รวมถึงธุรกิจต่างๆ ที่จับกระแสของละครเพื่อโฆษณาสินค้าของตน


นอกจากนี้ “สควิดเกม” ยังจุดกระแสการถกเถียงในเกาหลีใต้ถึงสังคมที่แข่งขันกันอย่างสูง และทำให้ทั่วโลกหันมาสนใจวัฒนธรรมและภาษาของเกาหลีใต้ด้วย


ชิน คาน ฮอว์ เจ้าของร้านทำเล็บ Maniqure Nail Salon อีกรายหนึ่ง ระบุว่า ลูกค้าที่ต้องการลายเล็บปลอม “สควิดเกม” มีทั้งลูกค้าในประเทศและต่างประเทศ โดยสั่งซื้อผ่านเว็บไซต์ของทางร้าน


(ที่มา: สำนักข่าวรอยเตอร์)",https://www.voathai.com/a/malaysia-salon-paints-squid-game-manicures-tiny-coffins-green-tracksuits/6272705.html,"Sat, 16 Oct 2021 03:40:45 +0700"
ทนาย “ออง ซาน ซู จี” เผย รัฐบาลทหารเมียนมาสั่งปิดปากตน,"เมื่อวันศุกร์ หัวหน้าทนายของนางออง ซาน ซู จี ผู้นำพลเรือนเมียนมาร์ ระบุว่า รัฐบาลทหารเมียนมาออกคำสั่งปิดปากเขาโดยให้เหตุผลว่าการสื่อสารของเขาอาจทำให้เกิด “ความไม่มั่นคง” ขึ้นได้ ตามรายงานของสำนักข่าวรอยเตอร์


สื่อทางการของเมียนมาไม่รายงานความคืบหน้าของคดีต่างๆ ที่นางซู จี เผชิญหลังถูกโค่นอำนาจจากการรัฐประหารเมื่อเดือนกุมภาพันธ์ที่ผ่านมา โดยนายขิ่น หม่อง ซอว์ ทนายของนางซู จี เป็นแหล่งข้อมูลเดียวที่สาธารณะสามารถรับทราบถึงความคืบหน้าของคดีและสภาพความเป็นอยู่ของนางซู จี ได้


ทนายผู้นี้ระบุในโพสเฟซบุ๊กว่า เขาถูกสั่งห้ามพูดคุยกับสื่อ นักการทูต องค์กรระหว่างประเทศ และรัฐบาลต่างชาติ หลังจากนั้น เขาเผยแพร่คำสั่งดังกล่าวที่ระบุว่า “การสื่อสารของนายขิ่น หม่อง ซอว์ อาจทำให้เกิดการคุกคาม กระทบผู้ที่ปฏิบัติตามกฎหมาย อาจทำให้เกิดการจลาจลและสั่นคลอนความสงบสุขของสาธารณะ”


คำสั่งฉบับนี้ยังระบุด้วยว่า “สื่อท้องถิ่นและสื่อต่างชาติบางเจ้า สื่อผิดกฎหมาย และสื่อ (อื่นๆ) ปลุกปั่นข้อมูลเท็จที่อาจทำให้ประเทศไม่มั่นคง”


โฆษกของกองทัพเทียนมาไม่ให้ความเห็นต่อประเด็นนี้ ณ เวลาที่เผยแพร่รายงานนี้




ทั้งนี้ นางซู จี ถูกควบคุมตัวในสถานที่ที่ไม่เปิดเผยนับตั้งแต่การรัฐประหารเมื่อวันที่ 1 กุมภาพันธ์ เธอยังไม่มีช่องทางสื่อสารกับโลกภายนอกนอกจากผ่านทนายที่เธอพบขณะขึ้นศาลเท่านั้น


ผู้นำพลเรือนเมียนมาเผชิญข้อหาหลายคดี เช่น ละเมิดข้อจำกัดช่วงการระบาดของโรคโควิด-19 นำเข้าและครอบครองวิทยุสื่อสารผิดกฎหมาย ยั่วยุให้สาธารณะตื่นตระหนก และละเมิดกฎหมายความลับของข้าราชการ


เมื่อวันอังคาร นายขิ่น หม่อง ซอว์ เผยแพร่ตัวสรุปคำให้การของประธานาธิบดีวิน มินต์ ที่เป็นจำเลยร่วมกับนางซู จี โดยนายวิน มินต์ กล่าวกับศาลว่า กองทัพบอกให้เขาลาออกไม่กี่ชั่วโมงก่อนเกิดรัฐประหารขึ้น ไม่อย่างนั้นเขาอาจเป็นอันตราย แต่เขายืนยันว่าจะไม่ลาออก


ทนายของผู้นำพลเรือนเมียนมาระบุว่า นางซู จี ขอให้เขาเผยแพร่คำให้การของนายวิน มินต์ ต่อสาธารณะ ซึ่งเป็นคำให้การแรกของเขาต่อเหตุการณ์ที่เกิดขึ้นก่อนการรัฐประหาร


นางซู จี เป็นผู้นำรัฐบาลเรือนหลังพรรคของเธอชนะการเลือกตั้งเมื่อปีค.ศ. 2015 อย่างถล่มทลาย หลังกองทัพปกครองประเทศโดยตรงมาราว 50 ปี


เมื่อวันพุธ นายจอ มิน ตุน โฆษกรัฐบาลทหารเมียนมา ระบุในแถลงการณ์ว่า คดีของนางซูจีเข้าสู่กระบวนการอย่างเป็นธรรมโดยฝ่ายตุลาการที่เป็นอิสระ


ทั้งนี้ เหตุการณ์รัฐประหารเมื่อเดือนกุมภาพันธ์ถือเป็นการยุติการก้าวเข้าสู่ประชาธิปไตยและการเติบโตทางเศรษฐกิจของเมียนมาในช่วงสิบปีที่ผ่านมา หลังก่อนหน้านี้เมียนมาตกอยู่ใต้การปกครองแบบรวบอำนาจเบ็ดเสร็จและภาวะเศรษฐกิจชะงักงันมาหลายสิบปี


 (ที่มา: สำนักข่าวรอยเตอร์)",https://www.voathai.com/a/lawyer-myanmar-suu-kyi-says-he-has-been-issued-gag-order/6272689.html,"Sat, 16 Oct 2021 03:28:21 +0700"
ออสเตรเลียประกาศยกเลิกคำสั่งกักตัวเฝ้าระวังอาการโควิด-19 สำหรับนักเดินทางที่ฉีดวัคซีนครบโดส,"รัฐบาลออสเตรเลียประกาศพร้อมยกเลิกคำสั่งมาตรการกักตัวเฝ้าระวังอาการป่วยโควิด-19 สำหรับผู้ที่เดินทางมาจากต่างประเทศเข้านครซิดนีย์ ที่ได้รับวัคซีนครบโดสแล้ว แต่จะยังคงมาตรการจำกัดบางรายการไว้สำหรับชาวต่างชาติต่อไป


สำนักข่าว เอพี รายงานโดยอ้างคำพูดของ โดมินิค เพอร์รอตเต็ต นายกรัฐมนตรีรัฐนิวเซาท์เวลส์ ว่า ตั้งแต่วันที่ 1 พฤศจิกายนเป็นต้นไป เฉพาะผู้ที่เดินทางเข้ามายังนครซิดนีย์ แต่มีผลตรวจโควิด-19 เป็นบวกก่อนจะขึ้นเครื่องที่จะต้องเข้าสู่การกักตัวเป็นเวลา 14 วัน


การประกาศผ่อนคลายมาตรการควบคุมการระบาดโควิด-19 ของเมืองที่มีขนาดใหญ่ที่สุดของออสเตรเลียนี้มีออกมาก่อนที่นครซิดนีย์จะยุติมาตรการล็อคดาวน์เป็นระยะเวลานานถึง 106 วัน


นายกรัฐมนตรี เพอร์รอตเต็ต กล่าวว่า การตัดสินใจผ่อนคลายมาตรการต่างๆ ครั้งนี้ ถือเป็นก้าวสำคัญ ที่จะช่วยให้รัฐนิวเซาท์เวลส์กลับมาเชื่อมต่อกับโลกภายนอกอีกครั้ง ทั้งยังเป็นข่าวดีสำหรับอุตสาหกรรมการท่องเที่ยวและผู้ประกอบการที่เกี่ยวข้องทั้งหลายด้วย


ท่าอากาศยานานาชาตินครซิดนีย์เป็นสนามบินแห่งแรกของออสเตรเลียที่จะเปิดพรมแดนรับผู้ที่เดินทางมาจากต่างประเทศ เพราะรัฐนิวเซาท์เวลส์ซึ่งเป็นที่ตั้งของนครแห่งนี้ มีอัตราการฉีดวัคซีนโควิด-19 สูงที่สุดในประเทศ


นายกรัฐมนตรี สก็อตต์ มอร์ริสัน ของออสเตรเลียเป็นผู้อนุมัติการเปิดพรมแดนระหว่างประเทศผ่านนครซิดนีย์แบบเฉพาะกลุ่ม โดยยังไม่เปิดเผยว่า การผ่อนคลายมาตรการต่างๆ จะมีผลต่อชาวต่างชาติที่จะเดินทางเข้าออสเตรเลียเมื่อไหร่ เพียงแต่ย้ำว่า ไม่ใช่ปีนี้อย่างแน่นอน


ภายใต้การผ่อนคลายครั้งนี้ ผู้ที่มีสิทธิ์พำนักและทำงานในออสเตรเลียอย่างถูกกฎหมายและผู้ถือสัญชาติออสเตรเลีย จะสามารถเดินทางไป-มา ได้อย่างอิสระตั้งแต่เดือนหน้าเป็นต้นไป ซึ่งเป็นครั้งแรกนับตั้งแต่ออสเตรเลียสั่งปิดพรมแดนของต้นเมื่อเดือนมีนาคมของปีที่แล้ว


หลังมีการประกาศผ่อนคลายนโยบายการเดินทางระหว่างประเทศออกมา สายการบินแควนตัสออกมาแสดงความยินดี พร้อมจัดตารางเที่ยวบินระหว่างประเทศ เส้นทาง ซิดนีย์-ลอส แอนเจลิส และ ซิดนีย์-ลอนดอน ที่จะกลับมาบินตั้งแต่วันที่ 1 พฤศจิกายนเป็นต้นไป


 


(ที่มา: สำนักข่าว เอพี)",https://www.voathai.com/a/australia-newsouthwales-sydney-quarantine-vaccinated-travelers-covid19/6272666.html,"Sat, 16 Oct 2021 03:10:08 +0700"
สหรัฐฯ บริจาควัคซีนโควิด-19 อีก 9.6 ล้านโดสให้ปากีสถาน,"สหรัฐฯ ประกาศในวันศุกร์ว่าจะบริจาควัคซีนโควิด-19 ที่ผลิตโดยบริษัทเวชภัณฑ์ ไฟเซอร์ (Pfizer) จำนวน 9.6 ล้านโดสให้กับปากีสถาน ผ่านโครงการโคแวกซ์ (COVAX) ซึ่งเป็นความร่วมมือระหว่างกลุ่มพันธมิตรวัคซีน Gavi และองค์การอนามัยโลก รวมทั้งพันธมิตรเตรียมความพร้อมรับมือโรคระบาด (CEPI)


สถานเอกอัครราชทูตสหรัฐฯ ประจำกรุงอิสลามาบัด กล่าวว่า ตัวเลขวัคซีนที่สหรัฐฯ ประกาศบริจาคเพิ่มนี้ ส่งผลให้จำนวนรวมที่ปากีสถานจะได้รับปรับขึ้นมาอยู่ทีกว่า 25 ล้านโดส ทันที โดย แอนเจลา แอกเกเลอร์ อุปทูตรักษาการแทนเอกอัครราชทูต เปิดเผยว่า การบริจาควัคซีนเพิ่มเติมนี้จะนำส่งถึงปากีสถานทันเวลาที่ประชาชนที่มีอายุตั้งแต่ 12 ปีขึ้นไปจะได้รับยาเข็มแรกด้วย


เมื่อไม่นานมานี้ สถิติผู้ป่วยโควิด-19 รายใหม่เริ่มลดลงอย่างต่อเนื่องมาอยู่ที่ตัวเลขเฉลี่ยไม่ถึง 1,000 รายต่อวัน และเมื่อสัปดาห์ที่แล้ว รัฐบาลกรุงอิสลามาบัดเพิ่งประกาศผ่อนคลายมาตรการจำกัดเกือบทั้งหมดที่บังคับใช้ในพื้นที่สาธารณะ รวมทั้งสถานศึกษา และภาคธุรกิจทั่วประเทศนี้ที่มีประชากรราว 220 ล้านคน


ข้อมูลล่าสุดจากรัฐบาลปากีสถานแสดงให้เห็นว่า ตัวเลขสะสมของผู้ติดเชื้อโคโรนาไวรัสในประเทศนี้อยู่ที่ กว่า 1.26 ล้านคน ขณะที่ตัวเลขผู้เสียชีวิตนับตั้งแต่เกิดการระบาดใหญ่มาอยู่ที่ 28,228 คน


ที่ผ่านมา ปากีสถานพึ่งพาวัคซีนจากจีนเป็นหลัก เพื่อแจกจ่ายให้กับประชาชน แต่วัคซีนที่สหรัฐฯ บริจาคมาให้นั้นสามารถช่วยเจ้าหน้าที่แก้ปัญหาการขาดแคลนวัคซีนต่อต้านไวรัสที่ผลิตโดยประเทศตะวันตกได้พอควร


สถานเอกอัครราชทูตสหรัฐฯ ประจำกรุงอิสลามาบัด ระบุในคำแถลงว่า วัคซีนไฟเซอร์ที่บริจาคเพิ่มนี้เป็นส่วนหนึ่งของวัคซีนจำนวน 500 ล้านโดสที่รัฐบาลกรุงวอชิงตันสั่งซื้อในช่วงฤดูร้อนที่ผ่านมา เพื่อจัดส่งให้กับรัฐบาลใน 92 ประเทศ ซึ่งรวมถึง ปากีสถาน ตามคำมั่นสัญญาของประธานาธิบดี โจ ไบเดน ที่จะแจกจ่ายวัคซีนที่ปลอดภัยและมีประสิทธิภาพให้กับคนทั่วโลก และช่วยเสริมสร้างความแข็งแกร่งในการต่อสู้กับการระบาดใหญ่ครั้งนี้


นอกเหนือจากวัคซีนแล้ว รัฐบาลกรุงวอชิงตันยังส่งมอบเงินช่วยเหลือเพื่อรับมือกับการระบาดของโควิด-19 จำนวน 93 ล้านดอลลาร์ให้กับรัฐบาลกรุงอิสลามาบัดแล้วด้วย",https://www.voathai.com/a/us-vaccine-covid19-donation-pakistan-covax/6272596.html,"Sat, 16 Oct 2021 02:08:45 +0700"
สมาชิกรัฐสภาอังกฤษถูกมือมีดจ้วงแทงเสียชีวิตในโบสถ์,"สมาชิกรัฐสภาอังกฤษและสมาชิกพรรคอนุรักษ์นิยมของนายกรัฐมนตรี บอริส จอห์นสัน ถูกมือมีดเข้าจ้วงแทงหลายครั้งจนเสียชีวิต ขณะเดินทางพบผู้มีสิทธิ์เลือกตั้งที่โบสถ์ในพื้นที่ฐานเสียงของตนในวันศุกร์




 


เดวิด อเมสส์ วัย 69 ปี ดำรงตำแหน่งสมาชิกรัฐสภาอังกฤษมาตั้งแต่ปี ค.ศ. 1983 เดินทางเข้าพบประชาชนในเมือง เซาท์เอนด์ เวสต์ เขตปกครองเอสเซกซ์เคาน์ตี้ ซึ่งเป็นพื้นที่ฐานเสียง เสียชีวิตในที่เกิดเหตุทันที โดยเจ้าหน้าที่ตำรวจสามารถจับกุมผู้ต้องสงสัยที่ได้รับการเปิดเผยว่า เป็นชายวัย 25 ปี พร้อมมีดซึ่งใช้ในการสังหารสมาชิกสภาอังกฤษรายนี้ไว้แล้ว


หลังตำรวจเขตเอสเซกซ์พร้อมอาวุธครบมือเข้าตรวจสอบพื้นที่เกิดเหตุแล้ว ทีมนักสืบที่รับผิดชอบคดีนี้ เปิดเผยต่อผู้สื่อข่าวว่า เจ้าหน้าที่สอบสวนไม่มีแผนที่จะสืบหาผู้อื่นซึ่งอาจมีส่วนเกี่ยวข้องกับเหตุการณ์นี้ และระบุว่า ไม่มีเหตุบ่งชี้ว่าการสังหาร อเมสส์ อาจนำไปสู่เหตุคุกคามประชาชนต่อไป


หลังมีรายงานข่าวการเสียชีวิตของ อเมสส์ สมาชิกรัฐสภาอังกฤษหลายรายต่างออกมาแสดงความเสียใจต่อเหตุสลดนี้ ขณะที่นายกรัฐมนตรี บอริส จอห์นสัน รีบสรุปภารกิจการประชุมที่เมืองบริสตอล และเดินทางกลับมาลอนดอนทันที โดยเจ้าหน้าที่ประจำทำเนียบนายกรัฐมนตรีที่ถนนดาวน์นิ่งได้ทำการลดธงลงจากยอดเสา เพื่อไว้อาลัยต่อการเสียชีวิตของสมาชิกสภารายนี้ด้วย


 


(ข้อมูลบางส่วนมาจากสำนักข่าวรอยเตอร์)",https://www.voathai.com/a/british-member-of-parliament-lawmaker-stabbed-attack-death/6272379.html,"Fri, 15 Oct 2021 23:56:30 +0700"
เหตุระเบิดโจมตีมัสยิดนิกายชีอะห์ในอัฟกานิสถานปลิดชีวิต 32 ศพ-เจ็บกว่า 70 คน,"เกิดเหตุโจมตีด้วยระเบิดที่มัสยิดของผู้นับถือศาสนาอิสลามนิกายชีอะห์ในอัฟกานิถานในวันศุกร์ ซึ่งส่งผลให้มีผู้เสียชีวิตอย่างน้อย 32 คนและมีผู้ได้รับบาดเจ็บไม่ต่ำกว่า 70 คน ตามรายงานจากโรงพยาบาลในพื้นที่และสื่อท้องถิ่น


รายงานข่าวระบุว่า เหตุระเบิดครั้งล่าสุดในอัฟกานิสถานเกิดขึ้นที่เมืองกันดาฮาร์ ทางใต้ของประเทศในระหว่างที่ประชาชนเข้าร่วมพิธีละหมาด โดยภาพและคลิปวิดีโอที่มีการเผยแพร่ทางสื่อสังคมออนไลน์หลังเกิดเหตุแสดงให้เห็นสภาพนองเลือดและชิ้นส่วนร่างกายเหยื่อกระจัดกระจายไปทั่ว ขณะที่ผู้รอดชีวิตเร่งเข้าช่วยเหลือผู้ได้รับบาดเจ็บอยู่


บิลาล คาริมิ โฆษกของกลุ่มตาลิบัน ยืนยันกับ วีโอเอ ว่า การโจมตีด้วยระเบิดครั้งนี้ “คร่าชีวิตผู้คนและทำให้เพื่อนร่วมชาติได้รับบาดเจ็บเป็นจำนวนมาก” พร้อมเปิดเผยว่า กระบวนการสืบสวนหาผู้กระทำผิดเพื่อนำตัวมาลงโทษได้เริ่มต้นขึ้นแล้วด้วย


อย่างไรก็ตาม ยังไม่มีผู้รับผิดชอบการโจมตีรุนแรงครั้งนี้ ซึ่งเกิดขึ้นหลังเกิดเหตุระเบิดในระหว่างที่ประชาชนเข้าร่วมพิธีละหมาดในเมืองคุนดุซ เมื่อศุกร์ที่แล้ว ซึ่งมีผู้เสียชีวิตกว่า 50 คน และกลุ่มรัฐอิสลามจังหวัดโคราซาน หรือ ไอซิสเค (ISIS-K) ประกาศว่าตนเป็นผู้ลงมือโจมตี




 


 


เมื่อต้นสัปดาห์ที่ผ่านมา ซาบิฮูเลาะห์ มูจาฮิด รัฐมนตรีช่วยว่าการกระทรวงข้อมูลข่าวสารของตาลิบัน ให้สัมภาษณ์กับ วีโอเอ และปฏิเสธว่า กลุ่ม ISIS-K ไม่ได้เป็นภัยคุกคามร้ายแรงต่ออัฟกานิสถาน แม้ว่าจะเป็นกลุ่มที่อยู่เบื้องหลังการโจมตีนองเลือดหลายครั้งแล้วก็ตาม",https://www.voathai.com/a/shiite-mosque-explosion-kandahar-afghanistan-isisk-taliban/6272330.html,"Fri, 15 Oct 2021 23:23:32 +0700"
ด่วน! 'พล.อ.โคลิน พาวเวลล์' อดีตรมต.ต่างประเทศและผู้นำกองทัพสหรัฐฯ เสียชีวิตจากโควิด-19,"พลเอก โคลิน พาวเวลล์ อดีตประธานผู้บัญชาการเหล่าทัพร่วม และอดีตรัฐมนตรีว่าการกระทรวงการต่างประเทศสหรัฐฯ วัย 84 ปี ถึงแก่กรรมจากอาการแทรกซ้อนของโควิด-19 ตามรายงานของสำนักข่าวซีเอ็นเอ็นและรอยเตอร์


ครอบครัวของพลเอกพาวเวลล์โพสต์ลงในเฟสบุ๊คในวันจันทร์ว่า พลเอกพาวเวลล์ถึงแก่กรรมแล้วในช่วงเช้าวันจันทร์ จากอาการโควิด-19 พร้อมระบุว่าพลเอกพาวเวลล์ได้รับวัคซีนโควิดครบโดสแล้ว


""เราสูญเสียบุคคลอันเป็นที่รัก ซึ่งเป็นทั้งสามี บิดา คุณปู่ คุณตา และเป็นชาวอเมริกันที่ยิ่งใหญ่"" แถลงการณ์ของครอบครัวระบุ 


พลเอก โคลิน พาวเวลล์ คือรัฐมนตรีต่างประเทศผิวดำคนแรกของสหรัฐฯ ในสมัยของอดีตประธานาธิบดีจอร์จ ดับเบิลยู บุช ระหว่างปี ค.ศ. 2001 - 2005 ซึ่งนโยบายต่างประเทศของสหรัฐฯ ในช่วงเวลานั้นได้นำไปสู่การปรับเปลี่ยนแนวทางด้านการต่างประเทศของสหรัฐฯ หลายประการจวบจนปัจจุบัน


พลเอกพาวเวลล์ เข้าร่วมรบในสงครามเวียดนาม และได้กลายมาเป็นที่ปรึกษาของประธานาธิบดีโรนัลด์ เรแกน ในเวลาต่อมา ก่อนที่จะดำรงตำแหน่งประธานผู้บัญชาการเหล่าทัพร่วมในสมัยของประธานาธิบดีจอร์จ บุช 


พลเอกพาวเวลล์ได้รับความนิยมในหมู่ประชาชนอเมริกันมากขึ้นหลังจากเป็นผู้นำกองทัพสหรัฐฯ ในสงครามอ่าวเปอร์เซีย และเคยได้รับการคาดหมายว่าจะเป็นประธานาธิบดีผิวสีคนแรกของสหรัฐฯ 


อย่างไรก็ตาม ชื่อเสียงของพลเอกพาวเวลล์มัวหมองลงไปในช่วงที่ดำรงตำแหน่งรัฐมนตรีต่างประเทศในสมัยประธานาธิบดีจอร์จ ดับเบิลยู บุช ซึ่งเขาผลักดันให้สหรัฐฯ ส่งทหารเข้าไปในอิรักภายใต้ข่าวกรองที่ได้รับการพิสูจน์ในเวลาต่อมาว่าผิดพลาด ซึ่งพลเอกพาวเวลล์กล่าวในเวลาต่อมาว่าเป็น ""จุดด่างพร้อย"" ในประวัติการทำงานของตน



	(ข้อมูลจากซีเอ็นเอ็นและรอยเตอร์)",https://www.voathai.com/a/colin-powell-military-leader-and-first-black-us-secretary-of-state-dies/6275010.html,"Mon, 18 Oct 2021 19:24:22 +0700"
จีน ปฏิเสธข่าวทดสอบขีปนาวุธ-ยัน แค่ทดสอบยานอวกาศ,"รัฐบาลจีนออกมาปฏิเสธรายงานข่าวว่า ตนเพิ่งทำการทดสอบขีปนาวุธความเร็วเหนือเสียงไป พร้อมยืนยันว่า เป็นการทดสอบยาวอวกาศที่นำกลับมาใช้ใหม่เท่านั้น


กระทรวงการต่างประเทศจีนออกแถลงการณ์ในวันจันทร์เพื่อปฏิเสธรายงานข่าวของหนังสือพิมพ์ The Financial Times ที่ระบุว่า จีนทำการทดสอบระบบขีปนาวุธความเร็วเหนือเสียงที่มีความสามารถติดหัวรบนิวเคลียร์เมื่อเดือนสิงหาคมที่ผ่านมา


จ้าว ลี่เจียน โฆษกกระทรวงการต่างประเทศจีนกล่าวด้วยว่า เทคโนโลยียานอวกาศที่จีนทดสอบไปนั้น จะช่วยลดต้นทุนการดำเนินโครงการและยังจะเป็นทางเลือกให้กับมนุษยชาติในการใช้ประโยชน์จากอวกาศได้อย่างสันติ ในราคาที่พอจ่ายได้ด้วย


ลอยด์ ออสติน รัฐมนตรีว่าการกระทรวงกลาโหมสหรัฐฯ ปฏิเสธที่จะให้ความเห็นเกี่ยวกับรายงานดังกล่าว แต่เปิดเผยว่า สหรัฐฯ คอยจับตาดูโครงการพัฒนาระบบอาวุธทันสมัยของจีนอย่างใกล้ชิดตลอดเวลา


 


(ข้อมูลบางส่วนมาจากสำนักข่าว เอพี-เอเอฟพี-รอยเตอร์)",https://www.voathai.com/a/china-hypersonic-missile-test-spacecraft-financial-times/6275491.html,"Tue, 19 Oct 2021 00:45:43 +0700"
ออสเตรเลีย-นิวซีแลนด์ ดำเนินมาตรการล็อคดาวน์ต่างเงื่อนไขในเมืองใหญ่ทั่วประเทศ,"รัฐบาลออสเตรเลียและนิวซีแลนด์ ยังคงดำเนินมาตรการล็อคดาวน์ตามเมืองสำคัญๆ ของประเทศ ภายใต้เงื่อนไขที่แตกต่างกัน เพื่อควบคุมการระบาดของโควิด-19 ให้สำเร็จ


ในเวลานี้ ประชาชนในรัฐนิวเซาท์เวลส์ของออสเตรเลีย ซึ่งเป็นรัฐที่ตั้งของนครซิดนีย์ กำลังค่อยๆ กลับมาใช้ชีวิตเป็นปกติ ขณะที่รัฐบาลเดินหน้าผ่อนคลายมาตรการล็อคดาวน์อันเข้มงวดอย่างช้าๆ หลังสัดส่วนผู้ที่อายุตั้งแต่ 16 ปีขึ้นไปที่ได้รับวัคซีนโควิด-19 ครบโดสแล้วเพิ่มมาอยู่ที่ระดับ 80 เปอร์เซ็นต์ของประชากรกลุ่มดังกล่าวเรียบร้อยแล้ว โดยทางการได้ยกเลิกคำสั่งบังคับการสวมใส่หน้ากากและอนุญาตให้ภัตตาคาร บาร์ และยิมสามารถเปิดให้บริการสำหรับผู้ที่ฉีดวัคซีนครบเข็มได้ด้วย


ขณะเดียวกัน ที่นครเมลเบิร์น ซึ่งเป็นเมืองที่มีขนาดใหญ่เป็นอับดับที่ 2 ของประเทศ รัฐบาลจะเริ่มผ่อนคลายคำสั่งล็อคดาวน์ในวันศุกร์นี้ ซึ่งจะทำให้ประชาชนได้กลับมาใช้ชีวิตเกือบเป็นปกติอีกครั้ง เนื่องจากอัตราการฉีดวัคซีนครบโดสของผู้ที่มีอายุตั้งแต่ 16 ปีขึ้นไปในรัฐวิกตอเรียเข้าใกล้ระดับเป้าหมายที่ 70 เปอร์เซ็นต์แล้ว


แต่ที่นิวซีแลนด์ นายกรัฐมนตรี จาซินดา อาร์เดิร์น ประกาศในวันจันทร์ว่า มาตรการล็อคดาวน์ในนครโอ๊คแลนด์ ซึ่งเป็นเมืองที่มีขนาดใหญ่ที่สุดของประเทศจะยังคงอยู่ต่อไปอีก 2 สัปดาห์ แม้ว่าอัตราการฉีดวัคซีนของประเทศจะอยู่ในระดับสูงก็ตาม


นายกรัฐมนตรี อาร์เดิร์น บอกกับผู้สื่อข่าวว่า นิวซีแลนด์ยังคงต้องดำเนินมาตรการควบคุมแบบเข็มงวดต่อไปเพื่อไม่ให้อัตราการติดเชื้อกลับมาพุ่งสูงอีกครั้ง


นิวซีแลนด์ เป็นหนึ่งในไม่กี่ประเทศขนาดเล็กที่สามารถควบคุมการระบาดของโควิด-19 จนเกือบสำเร็จได้เมื่อปีที่แล้ว ด้วยการดำเนินมาตรการปิดพรมแดนและการล็อคดาวน์ จนกระทั่งเกิดการแพร่กระจายของเชื้อไวรัสสายพันธุ์เดลตาเมื่อเดือนสิงหาคมที่ผ่านมา จนทำให้รัฐต้องกลับมาดำเนินแผนงานสู้กับวิกฤตการระบาดนี้อีกครั้ง


รายงานข่าวระบุว่า นายกรัฐมนตรีนิวซีแลนด์ตัดสินใจยกเลิกแผนยุทธศาสตร์กำจัดไวรัสให้สิ้นซาก และหันกลับมาดำเนินนโยบายที่จะช่วยให้ประชาชนใช้ชีวิตอยู่ร่วมกับไวรัสนี้พร้อมๆ กับการควบคุมการแพร่กระจายเชื้อต่อไปแทน


 

(ข้อมูลบางส่วนมาจากสำนักข่าว รอยเตอร์)",https://www.voathai.com/a/australia-new-zealand-lockdown-major-cities-covid19/6275602.html,"Tue, 19 Oct 2021 01:50:48 +0700"
"ผู้นำทหารเมียนมาประกาศปล่อยตัวผู้ถูกคุมขังจากการประท้วงกว่า 5,000 คน","ผู้นำรัฐบาลทหารเมียนมา พลเอกมิน อ่อง หล่าย ประกาศเมื่อวันจันทร์ว่า จะปล่อยตัวประชาชนกว่า 5,000 คนที่ถูกจับกุมตัวไว้ระหว่างเข้าร่วมการประท้วงต่อต้านรัฐประหาร ภายใต้คำสั่งนิรโทษกรรม


พลเอกมิน อ่อง หล่าย แถลงผ่านสถานีโทรทัศน์ในวันจันทร์ ระบุว่า ""ความรุนแรงที่เกิดขึ้นเป็นผลมาจากการยั่วยุของกลุ่มก่อการร้าย ซึ่งไม่มีใครให้ความสนใจถึงการก่อความรุนแรงของกลุ่มเหล่านั้น แต่กลับเรียกร้องให้เราแก้ปัญหา ซึ่งสมาคมอาเซียนควรยื่นมือเข้ามาในเรื่องนี้"" 


สื่อโทรทัศน์ของทางการเมียนมารายงานว่า การนิรโทษกรรมครั้งนี้อยู่บนพื้นฐานด้านมนุษยธรรม พร้อมทั้งกล่าวโทษรัฐบาลเอกภาพแห่งชาติ (NUG) หรือรัฐบาลเงาของเมียนมา ซึ่งประกอบด้วยอดีตสมาชิกรัฐสภาที่มาจากการเลือกตั้ง รวมทั้งกลุ่มชาติพันธุ์ต่าง ๆ ว่าเป็นต้นเหตุของความรุนแรง 




 


การนิรโทษกรรมประชาชนในครั้งนี้มีขึ้นหลังจากที่สมาคมอาเซียนเพิ่งตัดสินใจไม่เชิญผู้นำทหารเมียนมาเข้าร่วมในการประชุมสุดยอดของอาเซียนในช่วงปลายเดือนนี้ แต่ได้เชิญผู้แทนจากกลุ่มไม่ฝักใฝ่การเมืองของเมียนมาเข้าร่วมประชุมแทน 


แถลงการณ์ของอาเซียนกล่าวอ้างถึงการขาดความคืบหน้าในแผนฟื้นฟูสันติภาพในเมียนมาซึ่งรัฐบาลทหารเมียนมาเห็นพ้องไว้เมื่อเดือนเมษายน


อาเซียนถูกดดันอย่างหนักจากประชาคมนานาชาติให้แสดงจุดยืนที่เข้มแข็งและชัดเจนต่อเมียนมา หลังจากที่ผ่านมาอาเซียนถูกวิจารณ์ว่าไร้ประสิทธิภาพในการจัดการกับผู้นำที่ละเมิดสิทธิมนุษยชน ปฏิเสธกระบวนการทางประชาธิปไตย และคุกคามฝ่ายตรงข้ามทางการเมือง


ด้านโฆษกของรัฐบาลทหารเมียนมา ซอว์ มิน ตัน กล่าวตอบโต้การตัดสินใจดังกล่าวต่อสำนักข่าวบีบีซี ภาคภาษาพม่า ระบุว่าอาเซียน ""ถูกแทรกแซงจากต่างชาติ"" โดยมีสหรัฐฯ และสหภาพยุโรป ที่พยายามกดดันการตัดสินใจของอาเซียน และมีการพบกันระหว่างผู้แทนของอาเซียนบางประเทศกับเจ้าหน้าที่ด้านกิจการต่างประเทศของสหรัฐฯ



	ข้อมูลบางส่วนจากสำนักข่าวรอยเตอร์ และเอเอฟพี",https://www.voathai.com/a/myanmar-junta-to-free-more-than-5-000-jailed-for-protesting-coup-/6275345.html,"Mon, 18 Oct 2021 23:18:43 +0700"
ฝ่ายต่อต้านรัฐบาลทหารเมียนมายินดี อาเซียนไม่เชิญ 'มิน อ่อง หล่าย' ร่วมประชุม,"รัฐบาลเอกภาพแห่งชาติ หรือ National Unity Government (NUG) ซึ่งเป็นรัฐบาลเงาของเมียนมา ออกมาแสดงความยินดีที่สมาคมประชาชาติเอเชียตะวันออกเฉียงใต้ หรือ อาเซียน ตัดสินใจไม่เชิญผู้นำรัฐบาลทหารเมียนมา พลเอกมิน อ่อง หล่าย เข้าร่วมการประชุมสุดยอดปลายปีนี้


รัฐบาล NUG ซึ่งก่อตั้งขึ้นโดยอดีตสมาชิกรัฐสภาเมียนมาที่มาจากการเลือกตั้ง และประชาชนที่ต่อต้านการรัฐประหาร มีคำแถลงแสดงความยอมรับที่อาเซียนจะเชิญผู้แทนที่ไม่ฝักใฝ่การเมืองมาร่วมประชุมแทนในฐานะตัวแทนของเมียนมา 


เมื่อปลายสัปดาห์ที่แล้ว บรูไนซึ่งนั่งเก้าอี้ประธานอาเซียนในปีนี้ มีแถลงการณ์ว่า ผู้แทนจากกลุ่มที่ไม่ฝักใฝ่การเมืองในเมียนมาจะได้รับเชิญให้ร่วมประชุมอาเซียนในวันที่ 26-28 ตุลาคม เพื่อเปิดโอกาสให้เมียนมาจัดการกับปัญหาการเมืองภายในประเทศเพื่อให้กลับสู่ภาวะปกติ


แถลงการณ์ของอาเซียนกล่าวอ้างถึงการขาดความคืบหน้าในแผนฟื้นฟูสันติภาพในเมียนมาซึ่งรัฐบาลทหารเมียนมาเห็นพ้องไว้เมื่อเดือนเมษายน


การตัดสินใจดังกล่าวถือเป็นการปฏิเสธความชอบธรรมของผู้นำทหารเมียนมา และเป็นมติซึ่งแทบไม่เคยเกิดขึ้นมาก่อนในประวัติศาสตร์ของอาเซียนที่มักมีนโยบายไม่แทรกแซงกิจการภายในของประเทศอื่น


อย่างไรก็ตาม โฆษกของรัฐบาลเงาของเมียนมา กล่าวว่า ผู้ที่ถูกเชิญให้เข้าร่วมประชุมในฐานะตัวแทนของเมียนมาจะต้องไม่ใช่หุ่นเชิดของรัฐบาลทหาร และกล่าวว่า ""การที่อาเซียนตัดสินใจไม่เชิญพลเอกมิน อ่อง หล่าย นั้นถือเป็นก้าวสำคัญ แต่ก็ขอให้ทางอาเซียนให้การยอมรับรัฐบาล NUG ในฐานะตัวแทนที่เหมาะสมของเมียนมาด้วย"" 


ด้านโฆษกของรัฐบาลทหารเมียนมา ซอว์ มิน ตัน กล่าวตอบโต้การตัดสินใจดังกล่าวต่อสำนักข่าวบีบีซี ภาคภาษาพม่า ระบุว่าอาเซียน ""ถูกแทรกแซงจากต่างชาติ"" โดยมีสหรัฐฯ และสหภาพยุโรป ที่พยายามกดดันการตัดสินใจของอาเซียน และมีการพบกันระหว่างผู้แทนของอาเซียนบางประเทศกับเจ้าหน้าที่ด้านกิจการต่างประเทศของสหรัฐฯ",https://www.voathai.com/a/myanmar-opposition-welcomes-asean-s-junta-snub-wants-summit-invite-/6275353.html,"Mon, 18 Oct 2021 23:23:55 +0700"
กลุ่มสนับสนุนทิเบตประท้วงพิธีจุดไฟสำหรับการแข่งขันโอลิมปิกฤดูหนาว 2020 ที่กรุงปักกิ่ง,"กลุ่มผู้สนับสนุนทิเบตพยายามก่อกวนพิธีจุดไฟโอลิมปิกในกรุงเอเธนส์ ประเทศกรีซ ในวันจันทร์ ที่จัดขึ้นเพื่อมหกรรมการแข่งขันกีฬาฤดูหนาวที่กรุงปักกิ่งจะเป็นเจ้าภาพในปีหน้า


รายงานข่าวระบุว่า ผู้ประท้วง 3 รายร่วมกันถือธงชาติธิเบตและป้ายที่มีข้อความว่า “ไม่เอาเกมฆ่าล้างเผ่าพันธุ์” เรียกร้องให้มีการคว่ำบาตรการแข่งขัน ที่บริเวณวิหารเฮรา ในเมืองหลวงของกรีซ ซึ่งเป็นที่กำเนิดกีฬาโอลิมปิกโบราณและเป็นสถานที่จัดพิธีจุดไฟโอลิมปิก ก่อนที่เจ้าหน้าที่จะเข้าควบคุมตัวไว้


หนึ่งในผู้ประท้วงตั้งคำถามว่า ทำไมกรุงปักกิ่งจึงได้รับอนุญาตให้เป็นเจ้าภาพจัดการแข่งขันมหกรรมกีฬาโอลิมปิก แม้จีนจะเป็นผู้อยู่เบื้องหลังการฆ่าล้างเผ่าพันธุ์ชาวมุสลิมอุยกูร์ ซึ่งเป็นชนกลุ่มน้อยที่อาศัยอยู่ในมณฑลซินเจียง ทางภาคตะวันตกของประเทศนี้


ทั้งนี้ รัฐบาลจีนปฏิเสธข้อกล่าวหาที่ว่า ตนได้ทำการทารุณกรรมต่างๆ ต่อชาวอุยกูร์มาโดยตลอด


โธมัส บัค ประธานคณะกรรมการโอลิมปิกสากล ระบุในสุนทรพจน์ที่สนามกีฬาโอลิมปิก ในกรุงเอเธนส์ ว่า การจัดการแข่งขันมหกรรมกีฬาโลกในยุคใหม่นี้คือ “พื้นที่ที่มีความเป็นกลางทางการเมือง” เพราะ “ความเป็นกลางทางการเมืองนั้น ที่จะทำให้การแข่งขันกีฬาโอลิมปิกอยู่นอกเหนือความแตกต่างทางการเมืองที่ปรากฎอยู่ทั่วไปในเวลานี้”


กลุ่มนักเคลื่อนไหวที่สนับสนุนทิเบต ออกคำแถลงที่มีเนื้อหากล่าวหาจีนว่า ใช้รายการแข่งขันมหกรรมกีฬาโลกนี้เป็นเครื่องมือกลบเกลื่อนการละเมิดสิทธิมนุษยชนของตน


ยู่ ไจ้ฉิง รองประธานคณะกรรมการจัดการแข่งขันกีฬาโอลิมปิกกรุงปักกิ่ง กล่าวว่า มหกรรมกีฬาที่จะมีขึ้นในปีหน้านั้นจะช่วยนำพา “ความมั่นใจ ความอบอุ่น และความหวัง” ให้กับโลกที่ยังต้องเดินหน้าต่อสู้กับการระบาดใหญ่ของโควิด-19 ที่มีจุดเริ่มต้นในจีนอยู่


การแข่งขันกีฬาโอลิมปิกฤดูหนาวกรุงปักกิ่งนั้น มีกำหนดจัดขึ้นระหว่างวันที่ 4 ถึง 20 กุมภาพันธ์ของปีหน้า โดยผู้จัดอนุญาตให้เฉพาะผู้ชมชาวจีนเท่านั้นที่จะเข้าร่วมชมรายการแข่งขันทั้งหลายได้


 


(ข้อมูลบางส่วนมาจากสำนักข่าว เอพี และ รอยเตอร์)",https://www.voathai.com/a/beijing-winter-olympics-flame-lighting-ceremony-tibet-china-protest/6275673.html,"Tue, 19 Oct 2021 02:48:29 +0700"
เศรษฐกิจจีนชะลอตัวจากปัญหาพลังงาน-ภาคการก่อสร้างชะงักงัน,"เศรษฐกิจจีนกำลังเผชิญแรงกดดันรอบใหม่จากปัญหาขาดแคลนพลังงาน และการชะลอตัวของภาคการก่อสร้าง ส่งสัญญาณเตือนถึงประเทศคู่ค้าของจีนและตลาดการเงินโลก


รายงานตัวเลขทางเศรษฐกิจของจีนที่เปิดเผยในวันจันทร์ ชี้ว่า เศรษฐกิจจีนในช่วงไตรมาสที่สามของปีนี้ขยายตัวที่ระดับ 4.9% ซึ่งน้อยกว่าที่คาดการณ์ไว้ และลดจากระดับการเติบโตที่ 7.9% เมื่อไตรมาสที่สอง 


รายงานระบุว่า ผลผลิตภาคอุตสาหกรรม ยอดขายปลีกสินค้า และการลงทุนในภาคการก่อสร้าง รวมทั้งสินทรัพย์คงที่อื่น ๆ ล้วนปรับตัวลดลง ในขณะที่กาคการผลิตประสบปัญหาขาดแคลนพลังงานและชิ้นส่วนสำคัญบางอย่าง เช่น ชิปคอมพิวเตอร์ สืบเนื่องจากการระบาดของโควิด-19


ภาคการก่อสร้างซึ่งถือเป็นส่วนสำคัญของเศรษฐกิจจีนที่สร้างงานหลายล้านตำแหน่ง กำลังชะลอตัวหลังจากที่ทางการจีนกดดันให้บรรดาบริษัทอสังหาริมทรัพย์ต่าง ๆ ลดปริมาณการกู้ยืมเงินเนื่องจากความกังวลว่ายอดหนี้ของภาคธุรกิจสูงเกินไป ส่งผลให้ยอดขายบ้าน และความต้องการวัสดุที่ใช้ในการก่อสร้าง ต่างลดลงตามไปด้วย 


เวลานี้ผู้นำรัฐบาลจีนกำลังพยายามปรับเปลี่ยนพื้นฐานเศรษฐกิจของประเทศให้เติบโตอย่างยั่งยืนมากขึ้น ด้วยการเน้นพึ่งพาการบริโภคภายในประเทศแทนการส่งออกและการลงทุน ควบคู่ไปกับการลดความเสี่ยงในภาคการเงินการธนาคาร


ตัวอย่างหนึ่งของผลกระทบจากการจัดระเบียบภาคอสังหาริมทรัพย์ของจีน คือ บริษัทเอเวอร์แกรนด์ กรุ๊ป (Evergrande Group) หนึ่งในบริษัทอสังริมทรัพย์รายใหญ่ที่สุดของจีน ต้องประสบปัญหาในการชำระหนี้มูลค่า 310,000 ล้านดอลลาร์ ทำให้เกิดความกังวลอย่างมากในหมู่นักลงทุนว่าอาจนำไปสู่วิกฤติฟองสบู่แตกในตลาดอสังหาฯ ของจีน


ขณะเดียวกัน โรงงานในหลายมณฑลของจีนต้องปิดตัวลงในเดือนกันยายนเนื่องจากรัฐบาลจำกัดการใช้พลังงานไฟฟ้า และปัญหาขาดแคลนชิ้นส่วนและวัตถุดิบต่าง ๆ ทำให้การขยายตัวของผลผลิตภาคอุตสาหกรรมของจีนในเดือนกันยายนลดลงเหลือเพียง 0.05% จากระดับ 7.3% ในช่วง 9 เดือนแรกของปีนี้",https://www.voathai.com/a/china-s-economic-growth-weakens-amid-construction-slowdown-/6275357.html,"Mon, 18 Oct 2021 23:27:43 +0700"
จนท.ความมั่นคงอังกฤษหวั่นก่อการร้ายรอบใหม่ หลังเหตุสังหารนักการเมืองด้วยมีด,"เจ้าหน้าที่ด้านความมั่นคงของอังกฤษและหน่วยงานต่อต้านการก่อการร้าย เตือนบรรดารัฐมนตรีของอังกฤษว่า อาจเกิดการโจมตีรอบใหม่อีกหลายครั้งในอนาคตจากฝีมือของกลุ่มคนที่เรียกว่า “bedroom radicals” หรือผู้ที่ถูกปลุกปั่นให้มีแนวคิดสุดโต่งผ่านทางโลกออนไลน์ และสามารถปฏิบัติการได้ด้วยตัวคนเดียว


คำเตือนดังกล่าวมีขึ้นหลังจากเกิดเหตุการณ์โจมตีสังหารนักการเมืองชาวอังกฤษ เซอร์เดวิด เอเมสส์ ด้วยอาวุธมีด เมื่อวันศุกร์ที่ผ่านมา โดยเชื่อว่าเป็นการโจมตีด้วยมูลเหตุจูงใจในการก่อการร้าย


เซอร์เดวิด เอเมสส์ วัย 69 ปี สมาชิกพรรคอนุรักษ์นิยม ซึ่งดำรงตำแหน่งสมาชิกสภาผู้แทนราษฎรอังกฤษ หรือ House of Commons มาตั้งแต่ปี ค.ศ. 1983 ถูกมือมีดเข้าจ้วงแทงหลายครั้งจนเสียชีวิต ขณะเดินทางพบผู้มีสิทธิ์เลือกตั้งที่โบสถ์ในพื้นที่ฐานเสียงของตนในวันศุกร์ ที่เมืองเซาท์เอนด์ เวสต์ เขตปกครองเอสเซกซ์ เคาน์ตี้ 


สื่อในอังกฤษระบุว่า ผู้ต้องสงสัยคือนาย อาลี ฮาร์บี อาลี วัย 25 ปี ซึ่งถูกควบคุมตัวไว้แล้ว โดยผู้ต้องสงสัยผู้นี้มีเชื้อสายโซมาเลียแต่เกิดในกรุงลอนดอน มีบิดาเป็นอดีตที่ปรึกษาของนายกรัฐมนตรีโซมาเลีย และมีญาติฝ่ายพ่อที่เป็นเอกอัครราชทูตโซมาเลียประจำประเทศจีน




 


อดีตผู้เข้าร่วมโครงการ Prevent 


รายงานของบีบีซีระบุว่า นายอาลีเคยเข้าร่วมในโครงการ Prevent ของรัฐบาลอังกฤษ ที่ก่อตั้งขึ้นเพื่อเปลี่ยนแนวคิดของผู้ที่มีความเสี่ยงว่าอาจเข้าเป็นส่วนหนึ่งของกลุ่มแนวคิดสุดโต่ง แต่หน่วยงานข่าวกรองของอังกฤษมิได้ระบุว่าเขาเป็นผู้ที่อยู่ในข่ายก่อภัยคุกคามที่ต้องถูกติดตามอย่างใกล้ชิด 


ทั้งนี้ เจ้าหน้าที่ไม่พบหลักฐานว่า นายอาลีเดินทางไปต่างประเทศ ขณะที่หนังสือพิมพ์ เดอะ ซัน ของอังกฤษ รายงานว่า นายอาลีเริ่มมีแนวคิดสุดโต่งรุนแรงขึ้นหลังจากดูวิดีโอเกี่ยวกับกลุ่มติดอาวุธในเว็บไซต์ยูทูบ 


เวลานี้ เจ้าหน้าที่กำลังตรวจสอบว่า นายอาลีเข้าข่าย “bedroom radicals” หรือไม่? รวมทั้งแนวคิดสุดโต่งของเขานั้นยิ่งรุนแรงขึ้นในช่วงที่มีการใช้มาตรการล็อกดาวน์เพื่อควบคุมการระบาดของโควิด-19 หรือไม่?




 


ชาวอังกฤษร่วมอาลัย ส.ส.เอเมสส์ 


ประชาชนหลายสิบคนเข้าร่วมในพิธีศพของ ส.ส.เดวิด เอเมสส์ ในวันอาทิตย์ โดยนายกรัฐมนตรีบอริส จอห์นสัน เดินทางมาร่วมในพิธีร่วมกับเซอร์เคียร์ สตาร์เมอร์ ผู้นำพรรคฝ่ายค้าน 


ครอบครัวของเซอร์เอเมสส์ มีแถลงการณ์เมื่อวันอาทิตย์ว่า ""ทางครอบครัวพยายามทำความเข้าใจว่าเหตุการณ์ลักษณะนี้เกิดขึ้นได้อย่างไร ไม่ควรมีใครต้องจบชีวิตเช่นนี้ และขอให้เกิดสิ่งดีดีขึ้นมาบ้างจากโศกนาฏกรรมครั้งนี้""


ส.ส.เดวิด เอเมสส์ ผู้เสียชีวิต ถือเป็นสมาชิกสภาฯ คนที่สองของอังกฤษ ที่ถูกสังหารในช่วง 5 ปีที่ผ่านมา โดยก่อนหน้านี้ ส.ส.หญิง โจ ค็อกซ์ ถูกสังหารโดยสมาชิกกลุ่มขวาจัดสุดโต่ง เมื่อปี ค.ศ. 2016",https://www.voathai.com/a/britain-s-security-officials-fear-more-lone-wolf-attacks-in-wake-of-mp-s-murder-/6275346.html,"Tue, 19 Oct 2021 03:40:35 +0700"
ผู้ปกครองชาวจีนพอใจกฎการจำกัดเวลาเล่นวิดีโอเกมของเยาวชน,"ปัญหาเยาวชนติดเกมออนไลน์ คือ หนึ่งในบรรดาประเด็นสำคัญที่รัฐบาลจีนให้ความสำคัญ และล่าสุด ได้บังคับใช้นโยบายใหม่เพื่อควบคุมพฤติกรรมของชาวจีนวัยเยาว์ ซึ่งได้รับเสียงตอบรับอย่างดีจากบรรดาผู้ปกครองทั้งหลาย


ในเวลานี้ ประเทศจีนได้กำหนดกฎใหม่ในการจำกัดระยะเวลาที่เด็กสามารถเล่นเกมออนไลน์ได้ โดยข้อจำกัดนี้กำหนดให้เด็กเล่นเกมออนไลน์ได้เพียงสัปดาห์ละ 3 ชั่วโมง คือ 1 ชั่วโมงระหว่างเวลา 20.00 น. และ 21.00 น. ในวันศุกร์ เสาร์ และอาทิตย์เป็นส่วนใหญ่


หลี่ จางกั้ว (Li Zhanguo) คุณพ่อลูกสอง อายุ 4 ขวบและ 8 ขวบ ที่แม้ว่าพวกเขาจะไม่มีโทรศัพท์สมาร์ทโฟน แต่ก็สนุกกับการเล่นเกมออนไลน์ เขาเล่าว่า ถ้าลูกๆ ของเขาได้จับโทรศัพท์มือถือหรือไอแพดของพ่อแม่ โดยที่ไม่ได้คอยดูแลเวลาที่เล่นเกมอย่างใกล้ชิด เด็กๆ สามารถเล่นเกมออนไลน์ได้นานถึง 3-4 ชั่วโมงในแต่ละครั้งเลยทีเดียว


เช่นเดียวกับผู้ปกครองคนอื่นๆ ในจีน หลี่ พอใจกับข้อจำกัดใหม่ของรัฐบาล แต่ผู้เชี่ยวชาญกล่าวว่ายังไม่ชัดเจนว่านโยบายดังกล่าวจะสามารถช่วยป้องกันการเสพติดเกมออนไลน์ได้หรือไม่ หรือเด็กๆ อาจจะไปติดสื่อสังคมออนไลน์แทน แต่ท้ายที่สุดแล้ว ผู้เชี่ยวชาญกล่าวว่า พ่อแม่ควรเป็นคนที่กำหนดขอบเขตและสนับสนุนแนวปฏิบัติที่ดีให้แก่บุตรหลานของตน


ทั้งนี้ มีความกังวลเพิ่มขึ้นในประเทศจีนเกี่ยวกับการติดเกมในหมู่เด็ก รายงานของรัฐบาลในปี ค.ศ. 2018 พบว่าเด็กชาวจีนราว 1 ใน 10 คนติดอินเทอร์เน็ต


อย่างไรก็ดี กฎใหม่นี้เป็นส่วนหนึ่งของความพยายามที่จะป้องกันไม่ให้เยาวชนใช้เวลากับความบันเทิงมากเกินไป ซึ่งเจ้าหน้าที่พรรคคอมมิวนิสต์มองว่าเป็นสิ่งที่ไม่ดีต่อสุขภาพ รวมถึงสิ่งที่เจ้าหน้าที่เรียกว่า “วัฒนธรรมความคลั่งไคล้ที่ไร้เหตุผล” รอบๆ ตัวบรรดาคนดังอีกด้วย


หน่วยงานบริหารสื่อและสิ่งพิมพ์ของจีนกล่าวในแถลงการณ์ว่า “เยาวชนคืออนาคตของมาตุภูมิ และการปกป้องสุขภาพร่างกายและจิตใจของผู้เยาว์นั้นเกี่ยวข้องกับผลประโยชน์ที่สำคัญของมวลชน” ซึ่งคล้ายๆ กับโครงการรณรงค์เพื่อสร้างสังคมที่มีสุขภาพที่ดีขึ้นเพื่อให้ประเทศจีนมีอำนาจมากขึ้นของประธานาธิบดี สี จิ้นผิง ของจีน


ภายใต้กฎใหม่ ความรับผิดชอบในการให้เด็กๆ เล่นเกมได้เพียงสามชั่วโมงนั้นตกอยู่กับบริษัทเกมของจีนอย่าง NetEase และ Tencent เกมในมือถือ Honor of Kings ที่ได้รับความนิยมอย่างสูงของ Tencent นั้นมีผู้เล่นหลายสิบล้านคนทั่วประเทศ


 


 




 


บริษัทต่างๆ ได้จัดตั้งระบบการลงทะเบียนชื่อจริงเพื่อป้องกันไม่ให้ผู้ใช้ที่อายุน้อยใช้เวลาเล่นเกมเกินเวลาที่จำกัด โดยใช้เทคโนโลยีการจดจำใบหน้าเพื่อยืนยันตัวตน และยังได้จัดทำโปรแกรมที่อนุญาตให้ผู้คนรายงานการละเมิดต่างๆ อีกด้วย


ยังไม่ชัดเจนว่าบริษัทเกมจะต้องถูกลงโทษอย่างไรหากพวกเขาไม่บังคับใช้ข้อจำกัดดังกล่าว และแม้ว่านโยบายดังกล่าวจะมีผลบังคับใช้ แต่ก็ยังไม่ชัดเจนอีกเช่นกันว่าจะป้องกันการเสพติดออนไลน์ได้หรือไม่


เต๋า หรั๋น (Tao Ran) ผู้อำนวยการองค์การด้านจิตวิทยาพัฒนาการสำหรับเยาวชนในกรุงปักกิ่ง ซึ่งเชี่ยวชาญด้านการรักษาอาการติดอินเทอร์เน็ต คาดว่าเด็กราว 20 เปอร์เซ็นต์จะหาวิธีหลีกเลี่ยงกฎข้อบังคับนี้ พวกเขาจะพยายามเอาชนะระบบด้วยการยืมบัญชีของญาติผู้ใหญ่มาเล่น และหาวิธีหลีกเลี่ยงการจดจำใบหน้า


แอพฯ วิดีโอสั้นอย่างเช่น Douyin (โต่วยิ้ง) และ TikTok ก็เป็นที่นิยมเช่นกันในประเทศจีน แต่แอพฯ เหล่านี้ไม่ได้อยู่ภายใต้ข้อจำกัดเดียวกันกับเกม


แบร์รี ยิป (Barry Ip) จากมหาวิทยาลัย University of Hertfordshire ในประเทศอังกฤษได้ทำการวิจัยเกี่ยวกับการเล่นเกมและการเสพติดเกม เขากล่าวว่าเป็นเรื่องง่ายสำหรับคนหนุ่มสาวที่จะใช้เวลา 4 ชั่วโมงไปกับ TikTok ในตอนเย็นแทนที่จะเล่นเกมหากเวลาของพวกเขาไม่ได้ถูกจำกัดหรือควบคุมเกี่ยวกับเรื่องนี้


คุณพ่อลูกสองอย่างหลี่ วางแผนที่จะให้ลูกสาวของเขาเริ่มเรียนเปียโน เขากล่าวว่าในบางครั้งการที่ต้องทำงาน อาจทำให้ผู้ปกครองไม่มีเวลาสนใจลูกๆ และนั่นก็เป็นสาเหตุที่ทำให้เด็กๆ จำนวนมากหันไปเล่นเกม ดังนั้นพ่อแม่ต้องเต็มใจช่วยลูกปลูกฝังงานอดิเรกและความสนใจเพื่อที่พวกเขาจะได้เติบโตและมีพัฒนาการอย่างสมบูรณ์


(ที่มา: สำนักข่าว เอพี)",https://www.voathai.com/a/chinese-parents-praise-rule-limiting-video-game-time/6257478.html,"Tue, 19 Oct 2021 06:38:52 +0700"
จีนมุ่งขยายการค้าการลงทุนในยุโรปกระจายความเสี่ยงข้อขัดแย้งกับสหรัฐฯ,"ในช่วงสัปดาห์กลางเดือนตุลาคม ประธานาธิบดีสี จิ้น ผิงของจีนหารือทางวิดีโอออนไลน์กับนายกรัฐมนตรีแองเกลา แมร์เคิลของเยอรมนีและชาร์ล มิเกล ประธานสภายุโรป โดยแสดงความสนใจที่จะเพิ่มความร่วมมือด้านการค้ารวมทั้งเพื่อแก้ปัญหาท้าทายต่างๆ ของโลกในปัจจุบัน ซึ่งนักวิเคราะห์มองว่าเป็นความพยายามของจีนที่จะขยายความสัมพันธ์กับยุโรปและลดความเสี่ยงจากข้อขัดแย้งด้านต่างๆ ที่มีอยู่กับสหรัฐฯ ขณะนี้


จีนมีข้อพิพาทด้านการค้ากับสหรัฐฯ มาตั้งแต่ปี 2018 ในสมัยอดีตประธานาธิบดีโดนัลด์ ทรัมป์โดยขณะนี้มียอดการค้ามูลค่าราว 5 แสน 5 หมื่นล้านดอลลาร์ที่ได้รับผลกระทบจากการเก็บภาษีที่สูงขึ้น นอกจากนั้นปักกิ่งกับวอชิงตันยังมีความขัดแย้งในเรื่องอื่นๆ นับตั้งแต่การใช้เทคโนโลยีอินเตอร์เน็ต เรื่องสิทธิมนุษยชน และประเด็นเกี่ยวกับทะเลจีนใต้กับไต้หวันด้วย 


ซึ่งนักวิเคราะห์เชื่อว่าจีนกำลังหันไปขยายความสัมพันธ์ด้านการค้าและการลงทุนกับยุโรปที่โดยปกติแล้วเป็นฐานที่มั่นสำหรับความเป็นพันธมิตรอย่างเหนียวแน่นของสหรัฐฯ เพื่อเป็นทางเลือกหรือเป็นนโยบายทดแทนโดยจีนหวังจะสร้างความสัมพันธ์ด้านการค้าและการลงทุนกับประเทศในยุโรปแบบรายประเทศ ทั้งนี้ตามความเห็นของอาจารย์สตีเฟน นากี รองศาสตราจารย์ด้านการเมืองและการต่างประเทศของมหาวิทยาลัย International Christian University ที่กรุงโตเกียว


อย่างไรก็ตามความสัมพันธ์ระหว่างกลุ่มสหภาพยุโรปกับจีนในช่วงปีที่ผ่านมาก็ยังไม่ค่อยราบรื่นนัก โดยเฉพาะจากเรื่องการปฎิบัติของจีนต่อชาวมุสลิมอุยกูร์ รวมทั้งเรื่องท่าทีที่จีนปักกิ่งมีต่อจีนไต้หวันด้วย นอกจากนั้นในแง่การทหารเองจีนก็ไม่พอใจจากการที่ฝรั่งเศส เยอรมนี และอังกฤษส่งเรือรบเข้าไปลาดตระเวนในทะเลจีนใต้เพื่อร่วมปฏิบัติการทางทะเลกับสหรัฐฯ


ถึงกระนั้นก็ตามในแง่เศรษฐกิจแล้วจีนมีฐานะเป็นคู่ค้าอันดับหนึ่งของสหภาพยุโรปโดยเป็นแหล่งที่มาของการลงทุนโดยตรงปีละหลายพันล้านดอลลาร์โดยเฉพาะในภาคพลังงาน และประเทศในยุโรปตอนกลางและยุโรปตะวันออกก็พร้อมจะรับการลงทุนจากจีนมากกว่าประเทศในยุโรปตะวันตกด้วย


ส่วนคุณชอน คิง ผู้บริหารของบริษัทที่ปรึกษา Park Startegies ในนครนิวยอร์กก็ให้ความเห็นว่าประธานาธิบดีสี จิ้น ผิงมองกลุ่มประเทศสหภาพยุโรปว่าเป็นเป้าหมายที่สามารถสร้างความสัมพันธ์ทางเศรษฐกิจได้ง่ายและจะพยายามขยายความสัมพันธ์ดังกล่าวไม่ว่าสถานะความสัมพันธ์ระหว่างปักกิ่งกับวอชิงตันจะเป็นอย่างไรก็ตาม 


เพราะนอกจากการหาพันธมิตรทางการเมืองแล้วปักกิ่งยังต้องการเข้าถึงตลาดเทคโนโลยี สถาบันการศึกษาระดับมหาวิทยาลัย และสถาบันคลังสมองของยุโรปด้วย และในการสนทนาทางระบบวิดีโอกับนายกรัฐมนตรีของเยอรมนีประธานาธิบดีสี จิ้น ผิงกล่าวว่าทั้งสองฝ่ายสนับสนุนเรื่องการค้าและเชื่อว่าผลประโยชน์ร่วมระหว่างจีนกับสหภาพยุโรปนั้นมีมากกว่าความขัดแย้งที่มีอยู่ในปัจจุบัน 


โดยสำนักข่าวซินหัวยังรายงานด้วยว่าผู้นำจีนกล่าวย้ำว่าจีนกับสหภาพยุโรปเป็นพลังที่สำคัญของโลกซึ่งมีความรับผิดชอบร่วมกันในการกระชับความร่วมมือและทำงานเพื่อแก้ปัญหาท้าทายต่างๆ ของโลกในขณะนี้ด้วย ประธานาธิบดีสี จิ้น ยังเสนอต่อประธานสภายุโรปด้วยว่าทั้งสองฝ่ายสามารถร่วมมือกันในเรื่องเทคโนโลยีและจีนจะขยายแผนงานหนึ่งแถบหนึ่งถนนมูลค่าหลายล้านล้านดอลลาร์ให้ครอบคลุมหลายประเทศในยุโรปด้วยเช่นกัน


แต่นอกจากความสนใจของจีนในเรื่องเทคโนโลยีและตลาดในยุโรปแล้วจีนก็มีตลาดในประเทศซึ่งมีผู้บริโภคชนชั้นกลางพร้อมจะเปิดรับสินค้าจากยุโรป โดยเฉพาะสินค้าฟุ่มเฟือยจากฝรั่งเศสและอิตาลี และประเทศในยุโรปเองก็สนใจจะลงทุนในภาคพลังงานและในเรื่องพลังงานสะอาดในจีนด้วย


เกี่ยวกับเรื่องนี้ คุณเจมส์ เบิร์กลีย์ กรรมการผู้จัดการของบริษัทที่ปรึกษา Ellice Consulting ในกรุงลอนดอนมองว่าจีนมีนักลงทุนผู้มีวิสัยทัศน์เกี่ยวกับตลาดในต่างประเทศและพร้อมจะใช้เงินลงทุนดังกล่าวกับธุรกิจเพื่อเป็นฐานสำหรับการพัฒนาเทคโนโลยีและทรัพย์สินทางปัญญา 


อย่างไรก็ตามอาจารย์สตีเฟน นากี รองศาสตราจารย์ด้านการเมืองและการต่างประเทศของมหาวิทยาลัย International Christian University เตือนว่าถึงแม้จีนอาจสามารถมุ่งลงทุนในบางประเทศของยุโรปตอนกลางและยุโรปตะวันออกเพื่อรุกเข้าไปในสหภาพยุโรปมากขึ้น แต่แนวปฏิบัติของจีนดังกล่าวก็อาจจะได้ผลคล้ายกับที่เกิดขึ้นในกลุ่มประเทศเอเชียตะวันออกเฉียงใต้ คือจีนสามารถชนะใจประเทศเล็กๆ บางประเทศเช่น กัมพูชากับลาวได้ แต่ก็ยังมีหลายประเทศ เช่นเวียดนามและฟิลิปปินส์ ซึ่งยังไม่ค่อยไว้วางใจจีนมากนัก


ที่มา: VOA",https://www.voathai.com/a/china-europe-ct/6276346.html,"Tue, 19 Oct 2021 08:17:09 +0700"
ตัวเลขผู้เสียชีวิตโควิด-19 รายวันในรัสเซียพุ่งทำสถิติใหม่,"รัฐบาลรัสเซียเตรียมดำเนินการสั่งปิดสถานที่ทำงานทั่วประเทศ หลังตัวเลขผู้เสียชีวิตจากโควิด-19 รายวันในประเทศพุ่งสูงทำสถิติใหม่ ขณะที่ จำนวนผู้ติดเชื้อรายใหม่ใกล้ระดับ 34,000 คน


ทีมงานเฉพาะกิจรัฐบาลรัสเซียที่รับผิดชอบดูแลการระบาดใหญ่ของโควิด-19 รายงานในวันอังคารว่า มีผู้เสียชีวิตจากการติดเชื้อโคโรนาไวรัสเพิ่มขึ้นอีก 1,015 คนในช่วง 24 ชั่วโมงก่อนหน้า ซึ่งเป็นตัวเลขสูงที่สุดนับตั้งแต่เกิดวิกฤตโควิด-19 มา ทำให้ตัวเลขสะสมเพิ่มขึ้นเป็น 225,325 คน อันเป็นระดับที่สูงที่สุดในยุโรป


ในส่วนของจำนวนผู้ติดเชื้อใหม่ประจำวันอยู่ที่ 33,740 คน


และระหว่างร่วมประชุมทีมงานด้านโควิด-19 ในวันอังคาร ทาเทียนา โกลิโควา รองนายกรัฐมนตรีรัสเซีย เสนอให้มีการออกคำสั่งปิดสถานที่ทำงานตั้งแต่วันที่ 30 ตุลาคม จนถึงวันที่ 7 พฤศจิกายน และประกาศให้ช่วงดังกล่าวเป็นวันหยุดอย่างเป็นทางการ เพื่อเอื้อให้ทางการต่อสู้กับอัตราการระบาดของเชื้อที่พุ่งสูงต่อเนื่องได้ดีขึ้น


ในช่วงต้นของการระบาดเมื่อปีที่แล้ว รัสเซียดำเนินมาตรการล็อคดาวน์เป็นเวลาประมาณ 1 เดือน แต่รัฐบาลเครมลินยั้งมือไม่กล้าสั่งล็อคดาวน์ทั่วประเทศในครั้งนี้ เพราะผลกระทบจากการดำเนินแผนงานรอบแรกนั้นส่งผลกระทบต่อเศรษฐกิจพอสมควร ทั้งยังส่งผลต่อระดับความนิยมของประธานาธิบดี วลาดิเมียร์ ปูติน ด้วย


รองนายกรัฐมนตรี โกลิโควา ยังแนะนำว่าให้รัฐบาลท้องถิ่นทั่วประเทศเร่งตัดสินใจว่า จะให้ประชาชนวัยบำนาญที่ยังไม่ได้รับวัคซีนกักตัวอยู่ในบ้านและออกมาข้างนอกต่อเมื่อมีความจำเป็นฉุกเฉินเท่านั้น และแนะด้วยว่า ให้รัฐออกมาตรการต่างๆ เพื่อจูงใจให้ประชาชนเข้ารับวัคซีนด้วย",https://www.voathai.com/a/russia-death-covid19-record-lockdown/6277028.html,"Wed, 20 Oct 2021 00:07:20 +0700"
เกาหลีเหนือทดสอบยิงขีปนาวุธวิถีโค้งติดเรือดำน้ำ ตามรอยเกาหลีใต้,"เกาหลีเหนือทำการยิงทดสอบขีปนาวุธวิถีโค้งติดเรือดำน้ำ (submarine-launched ballistic missile - SLBM) ในวันอังคาร หลังจากเกาหลีใต้ทำการทดสอบระบบอาวุธแบบเดียวกันนี้ไปเมื่อเดือนที่แล้ว


กองทัพเกาหลีใต้ซึ่งคอยจับตาดูสถานการณ์ประเทศเพื่อนบ้านอย่างใกล้ชิด รายงานว่า เกาหลีเหนือเพิ่งทำการทดสอบยิงขีปนาวุธพิสัยใกล้ ซึ่งเชื่อว่าเป็น SLBM จากพื้นที่ชายฝั่งภาคตะวันออกของตน เมื่อเวลาประมาณ 10 นาฬิกาตามเวลาท้องถิ่น


สำนักข่าว ยอนฮัพ ของเกาหลีใต้ รายงานว่า ขีปนาวุธดังกล่าวเดินทางเป็นระยะทางราว 430-450 กิโลเมตร ด้วยระดับความสูง 60 กิโลเมตร


ทั้งนี้ ช่วงเวลาทำการทดสอบการยิงขีปนาวุธของเกาหลีเหนือในครั้งนี้เป็นประเด็นที่น่าสนใจยิ่ง เพราะเมื่อเดือนที่แล้ว เกาหลีใต้เพิ่งยิงทดสอบขีปนาวุธวิถีโค้งติดเรือดำน้ำสำเร็จเป็นประเทศที่ 8 ของโลก ขณะที่ในอีก 2 วันข้างหน้า เกาหลีใต้จะทดลองปล่อยกระสวยอวกาศที่ตนสร้างเองเข้าสู่ห้วงอวกาศด้วย


นักวิเคราะห์ให้ความเห็นว่า เกาหลีใต้เร่งปรับปรุงระบบป้องกันตนเองของตนให้ทันสมัยอย่างมาก ด้วยการพัฒนายุทโธปกรณ์ใหม่ ทั้งขีปนาวุธและเครื่องบินรบของตน เพื่อจะรับผิดชอบตัวเองมากขึ้น พร้อมทั้งผลักดันตนเองให้ก้าวขึ้นมามีบทบาทที่สำคัญมากขึ้นในภูมิภาคเอเชียไปพร้อมๆ กัน


แต่สิ่งที่เกาหลีใต้พยายามทำอยู่นี้ กลายมาเป็นประเด็นที่เกาหลีเหนือวิจารณ์ว่า เป็นความพยายามยั่วยุและสั่นคลอนเสถียรภาพในภูมิภาค พร้อมกล่าวหาสหรัฐฯ และพันธมิตรอื่นๆ ว่า เลือกปฏิบัติด้วยสองมาตรฐานต่อตน




 


ภายใต้มติของคณะมนตรีความมั่นคงแห่งสหประชาชาติ เกาหลีเหนือถูกสั่งห้ามไม่ให้ดำเนินกิจกรรมใดๆ ที่เกี่ยวข้องกับระบบขีปนาวุธนำวิถี ทั้งพิสัยใกล้และพิสัยไกล แต่ เกาหลีเหนือก็มีการทดสอบยิงขีปนาวุธเป็นระยะๆ รวมทั้ง ระบบ SLBM ที่เพิ่งทดสอบไปเมื่อเดือนตุลาคม ปี ค.ศ. 2019",https://www.voathai.com/a/north-korea-slbm-test-south-korea/6277122.html,"Wed, 20 Oct 2021 01:07:53 +0700"
โพลล์ชี้ หลายชาติยอมรับบทบาทผู้นำของสหรัฐฯ มากขึ้น,"หลายประเทศทั่วโลกให้การยอมรับบทบาทผู้นำของสหรัฐฯ มากขึ้น ในระยะ 6 เดือนแรกที่ประธานาธิบดีโจ ไบ เดนเข้ารับตำแหน่งประธานาธิบดีสหรัฐฯ ตามการสำรวจล่าสุดจากบริษัทวิจัย Gallup


การสำรวจทัศนะการยอมรับบทบาทของสหรัฐฯ ในเวทีโลก ที่จัดทำโดยบริษัทวิจัย Gallup เก็บข้อมูลจากกลุ่มตัวอย่างใน 108 ประเทศทั่วโลก พบว่า 46 ประเทศที่เก็บข้อมูลเมื่อต้นเดือนสิงหาคม ให้การยอมรับบทบาทของสหรัฐฯ ในเวทีโลก เพิ่มขึ้นเป็น 49% มากกว่าระดับ 30% ซึ่งถือว่าตกต่ำเป็นประวัติการณ์เมื่อปี 2020 ในยุคของอดีตประธานาธิบดีโดนัลด์ ทรัมป์ ขณะที่ระดับการยอมรับบทบาทผู้นำของสหรัฐฯ ลดลงใน 3 ประเทศ ได้แก่ รัสเซีย เซอร์เบีย และเบนิน


การสำรวจนี้ยังพบระดับการยอมรับบทบาทผู้นำของอเมริกาในระดับโลก ปรับตัวเพิ่มขึ้นในบางประเทศของยุโรป ได้แก่ เยอรมนี อิตาลี ฝรั่งเศส โปรตุเกส เนเธอร์แลนด์ และสวีเดน รวมทั้งแคนาดาที่มีทัศนะยอมรับมากขึ้นอย่างก้าวกระโดด จาก 17% เป็น 55%


อย่างไรก็ตาม ถึงแม้ทัศนะการยอมรับบทบาทของสหรัฐฯ ในเวทีโลกจะดีขึ้นในช่วงครึ่งแรกของปีนี้ก็ตาม แต่จากการสอบถามผู้คนในยุโรป เอเชีย และทวีปอเมริกา ถึงทัศนะการยอมรับบทบาทผู้นำของสหรัฐฯ กับประเทศมหาอำนาจต่างๆ อย่าง เยอรมนี ฝรั่งเศส จีน และรัสเซีย กลับพบว่า สหรัฐฯ ได้รับการยอมรับในเวทีโลกตามมาเป็นอันดับ 2 รองจากพันธมิตรอย่างเยอรมนีในการสำรวจปีนี้",https://www.voathai.com/a/gallup-surveys-show-rebound-in-approval-of-us-leadership-10192021/6277231.html,"Wed, 20 Oct 2021 02:07:45 +0700"
อย.สหรัฐฯ น่าจะอนุมัติการ “ฉีดวัคซีนผสมสูตร” สำหรับเข็มบูสเตอร์โควิด-19 เร็วๆ นี้,"สื่อหลายแห่งในสหรัฐฯ คาดกันว่า ภายในสัปดาห์นี้ สำนักงานอาหารและยาสหรัฐฯ (FDA) จะอนุมัติให้ชาวอเมริกันเข้ารับวัคซีนโควิด-19 เข็มบูสเตอร์ที่ผลิตโดยบริษัทยาอีกแห่ง ที่ไม่ใช่รายเดียวกับที่พัฒนาโดสแรกที่ได้รับไปก่อนหน้า


รายงานข่าวระบุว่า FDA อาจจะประกาศแผนยุทธศาสตร์ “Mix and Match” หรือการให้ฉีดวัคซีนผสมสูตร ในวันพุธนี้ พร้อมๆ กับการอนุมัติให้มีการฉีดวัคซีนบูสเตอร์ สำหรับผู้รับวัคซีนโควิด-19 แบบ 2 เข็มของโมเดอร์นา (Moderna) และวัคซีน 1 เข็มของ จอห์นสัน แอนด์ จอห์นสัน (Johnson & Johnson) ไปแล้ว


ศูนย์ควบคุมและป้องกันโรคของสหรัฐฯ (CDC) เพิ่งอนุมัติการฉีดวัคซีนบูสเตอร์ของไฟเซอร์ (Pfizer) สำหรับประชาชนบางกลุ่มที่รับวัคซีนเข็มที่ 2 ไปอย่างน้อย 6 เดือนแล้ว โดยกลุ่มเป้าหมายสำหรับนโยบายดังกล่าว มีอาทิ ผู้ที่มีอายุตั้งแต่ 65 ปีขึ้นไป ผู้ที่อาศัยอยู่ในบ้านพักคนชรา เจ้าหน้าที่ที่ปฏิบัติงานในส่วนหน้า เช่น ครู และบุคลากรด้านการแพทย์ รวมทั้ง ผู้ที่มีอายุระหว่าง 50 และ 64 ปี ที่มีปัญหาสุขภาพอยู่แล้ว


หลายฝ่ายคาดการณ์ว่า หน่วยงานกำกับดูแลทั้งสองแห่งของสหรัฐฯ จะอนุมัติการฉีดวัคซีนบูสเตอร์ของ โมเดอร์นา และ จอห์นสัน แอนด์ จอห์นสัน หลังผลการศึกษาโดยสถาบันสุขภาพแห่งชาติสหรัฐฯ (U.S. National Institute of Heath) ชี้ว่า ผู้ที่เคยได้รับวัคซีนแบบ 1 เข็มของ จอห์นสัน แอนด์ จอห์นสัน แล้วได้วัคซีนบูสเตอร์ ของ โมเดอร์นา จะมีแอนติบอดี (Antibody) เพิ่มขึ้นถึงกว่า 76 เท่า หรือหากได้รับบูสเตอร์ของไฟเซอร์ ปริมาณแอนติบอดี จะเพิ่มขึ้น 35 เท่า ขณะที่การรับวัคซีนเข็มที่ 2 ของ จอห์นสัน แอนด์ จอห์นสัน เอง กลับเพิ่มระดับแอนติบอดีเพียง 4 เท่าเท่านั้น


ในส่วนของสถานการณ์การระบาดของโควิด-19 ในสหรัฐฯ นั้น มีรายงานข่าวว่า นิค โรโลวิช โค้ชทีมอเมริกันฟุตบอล ทีม Washington State Cougars ถูกไล่ออกจากงานเมื่อวันจันทร์ที่ผ่านมา หลังปฏิเสธที่จะปฏิบัติตามนโยบายคำสั่งให้พนักงานและลูกจ้างของรัฐทุกคนต้องฉีดวัคซีนโควิด-19 แม้เจ้าตัวจะยื่นเรื่องขอยกเว้นโดยอ้างเหตุผลด้านศาสนาแล้วก็ตาม


โรโลวิช มีสัญญาว่าจ้างทำหน้าที่โค้ชทีมฟุตบอลดังกล่าวเป็นระยะเวลา 5 ปี เพื่อแลกกับค่าตอบแทนมูลค่า 3.2 ล้านดอลลาร์ต่อปี แต่ทำหน้าที่ดังกล่าวได้เพียงปีกว่าๆ เท่านั้น


นอกจากตัวเขาแล้ว ผู้ช่วยโค้ชอีก 4 คนก็ถูกไล่ออกจากงานพร้อมกัน ด้วยเหตุผลเดียวกันนี้




 


และที่แอฟริกาใต้ หน่วยงานกำกับดูแลกิจการด้านยาของประเทศเปิดเผยว่า จะไม่มีการอนุมัติการฉีดแบบฉุกเฉินให้กับวัคซีนโควิด-19 สปุตนิค-วี ของรัสเซีย เนื่องจากความกังวลว่า วัคซีนตัวนี้อาจส่งผลให้ความเสี่ยงการติดเชื้อเอชไอวี (HIV) ในกลุ่มผู้รับยาที่เป็นเพศชายพุ่งสูงขึ้น เพราะผลการศึกษาก่อนหน้านี้ที่ชี้ว่า วัคซีนดังกล่าวได้รับการพัฒนามาจากการดัดแปลง ไวรัสอะดีโน (Adenovirus) ซึ่ง CDC ให้คำจำกัดความไว้ว่า เป็นไวรัสที่ส่งผลให้เกิดโรคได้ในหลายระบบของร่างกาย เช่น ไข้ การเจ็บคอ โรคหลอดลมอักเสบ และโรคปอดอักเสบ ซึ่งล้วนเพิ่มความเสี่ยงสำหรับการติดเชื้อที่ว่า


ศูนย์ กามาเลยา (Gamaleya Center) ของรัสเซีย ซึ่งรับผิดชอบการพัฒนาวัคซีนสปุตนิค-วี ออกแถลงการณ์ตอบโต้การตัดสินใจดังกล่าวว่า “เป็นเรื่องที่ไม่มีมูลใดๆ ทั้งสิ้น”


ปัจจุบัน แอฟริกาใต้ ฉีดวัคซีนโควิด-19 แบบ 2 เข็มจากไฟเซอร์ และแบบ 1 เข็มจาก จอห์นสัน แอนด์ จอห์นสัน ให้กับประชาชนของตนอยู่


 


(ข้อมูลบางส่วนมาจาก สำนักข่าว เอพี-เอเอฟพี-รอยเตอร์)",https://www.voathai.com/a/fda-mix-and-match-booster-vaccine-covid19-mandate-south-africa-sputnik-v/6277216.html,"Wed, 20 Oct 2021 02:00:07 +0700"
รมต.เมียนมากล่าวหาต่างชาติอยู่เบื้องหลัง 'ก่อวินาศกรรม' ทำเศรษฐกิจเมียนมาพัง,"รัฐมนตรีว่าการกระทรวงการลงทุนและความสัมพันธ์เศรษฐกิจระหว่างประเทศของเมียนมา กล่าวกับสำนักข่าวรอยเตอร์ว่า รัฐบาลทหารเมียนมากำลังพยายามอย่างดีที่สุดเพื่อฟื้นฟูเศรษฐกิจเมียนมาที่ถดถอยมาตั้งแต่เกิดรัฐประหารเมื่อเดือนกุมภาพันธ์ และรักษาเสถียรภาพของค่าเงินจ๊าด ​


ตั้งแต่เกิดการรัฐประหาร เงินจ๊าดมีค่าตกลงกว่า 60% อัตราเงินเฟ้อสูงขึ้น 6.51% ขณะที่เงินสดสำรองระหว่างประเทศอยู่ที่ระดับ 11 ล้านล้านจ๊าด หรือราว 6,000 ล้านดอลลาร์ ตามการเปิดเผยของรัฐมนตรีอ่อง เนียง อู ลดลงจากระดับ 7,670 ล้านดอลลาร์ที่ธนาคารโลกประเมินไว้เมื่อสิ้นปีที่ผ่านมา 


รัฐมนตรีการลงทุนของเมียนมากล่าวว่า เมียนมาได้รับผลกระทบอย่างหนักจากการระบาดของโควิด-19 แต่ฝ่ายตรงข้ามรัฐบาลซึ่งได้รับการสนับสนุนจากต่างชาติก็มีส่วนต่อการเกิดวิกฤติเศรษฐกิจในเมียนมาในขณะนี้เช่นกัน 


อย่างไรก็ตาม เมื่อถูกถามว่าประเทศไหนอยู่เบื้องหลัง ""การก่อวินาศกรรมทางเศรษฐกิจ"" ต่อเมียนมา และมีหลักฐานอะไรสนับสนุนข้อกล่าวหานี้ รัฐมนตรีอ่อง เนียง อู ปฏิเสธที่จะระบุชื่อ เพียงแต่ตอบว่า ""มีหลักฐานจำนวนหนึ่งที่บ่งชี้ถึงการแทรกแซง"" และยังบอกด้วยว่า สื่อต่างชาติพยายามทำให้ปัญหาเศรษฐกิจของเมียนมาดูใหญ่โตเกินจริง และหวังว่าทุกอย่างจะกลับสู่ปกติภายในเวลาไม่กี่เดือน


รัฐมนตรีอู ระบุว่า 8 เดือนที่ผ่านมา บริษัทต่างชาติ 6 แห่งได้ขออนุญาตถอนกิจการออกจากเมียนมา ซึ่งรวมถึงบริษัทโทรคมนาคมรายใหญ่ของนอร์เวย์ เทเลนอร์ (Telenor)  และมีอีกหลายบริษัทระงับการดำเนินธุรกิจในเมียนมาแล้ว


ทั้งนี้ ธนาคารโลกคาดการณ์ว่า เศรษฐกิจเมียนมาจะหดตัว 18% ในปีนี้ เนื่องจากค่าเงินจ๊าดที่ลดลงและอัตราเงินเฟ้อ  


รัฐมนตรีอู กล่าวว่า รัฐบาลทหารเมียนมาได้ใช้มาตรการหลายอย่างเพื่อรักษาเสถียรภาพของค่าเงินจ๊าด รวมถึงการสนับสนุนให้ใช้ธุรกรรมออนไลน์ การให้เงินกู้แก่เกษตรกรและการเลื่อนชำระหนี้ เป็นต้น",https://www.voathai.com/a/myanmar-junta-minister-blames-economic-woes-partly-on-foreign-backed-sabotage-/6277022.html,"Wed, 20 Oct 2021 00:07:05 +0700"
เฟสบุ๊ค เตรียมจ่ายกว่า 400 ล้านบาทยุติคดีหนุนจ้างงานต่างชาติก่อนชาวอเมริกัน,"สื่อสังคมออนไลน์ เฟสบุ๊ค (Facebook) ต้องจ่ายค่าปรับ 4.75 ล้านดอลลาร์ และค่าชดเชยสูงสุด 9.5 ล้านดอลลาร์ ให้กับผู้เสียหาย เพื่อยุติคดีที่ทางกระทรวงยุติธรรมกล่าวหาเฟสบุ๊คว่าเลือกปฏิบัติกับแรงงานอเมริกัน และสนับสนุนการจ้างชาวต่างประเทศด้วยวีซ่าพิเศษ ให้เข้ามาทำงานในตำแหน่งที่ได้รับค่าตอบแทนสูง ตามรายงานของเอพี


ทางเฟสบุ๊ก ทำตามข้อตกลงยอมความจ่ายค่าปรับสูงถึง 14.25 ล้านดอลลาร์ หรือราว 460 ล้านบาท เพื่อยุติการฟ้องร้องคดีทางแพ่งเกี่ยวกับการแบ่งแยกปฏิบัติเรื่องการจ้างงานเมื่อวันอังคาร และมีแถลงการณ์ระบุว่าจะเตรียมอบรมพนักงานของบริษัทเกี่ยวกับกฎระเบียบการป้องกันการแบ่งแยกหรือเลือกปฏิบัติ และจะมีการเผยแพร่โฆษณาและเปิดรับสมัครงานที่ให้วีซ่าถาวรผ่านการจ้างงานที่เปิดกว้างมากขึ้น


เมื่อเดือนธันวาคมปีก่อน หน่วยงานด้านสิทธิพลเมืองของกระทรวงยุติธรรมสหรัฐฯ ยื่นฟ้องเฟสบุ๊ค โดยระบุว่า เฟสบุ๊ค ปฏิเสธที่จะสรรหา พิจารณา หรือจ้างงานแรงงานอเมริกัน ซึ่งรวมถึงพลเมืองสหรัฐฯ ผู้อพยพ ผู้ลี้ภัย และผู้พำนักถาวรในสหรัฐฯ ให้เข้าทำงานในตำแหน่งที่ทางเฟสบุ๊คได้จัดสรรไว้สำหรับผู้ถือวีซ่าชั่วคราว ขณะที่ทางเฟสบุ๊คเป็นผู้สนับสนุนการขอใบอนุญาตเป็นผู้พำนักถาวรในสหรัฐฯ หรือ กรีนการ์ด ให้กับคนกลุ่มนี้เพื่อให้ได้ทำงานในอเมริกาเป็นการถาวร


อีกด้านหนึ่ง ทางเฟสบุ๊ค ตกลงยอมความกับกระทรวงแรงงานสหรัฐฯ ที่เรียกร้องให้เฟสบุ๊คเพิ่มการจ้างงานชาวอเมริกันมากขึ้น และต้องเข้ารับการตรวจสอบภายในเพื่อให้แน่ใจว่าเฟสบุ๊คปฏิบัติตามมาตรการดังกล่าวด้วย


ทางเฟสบุ๊ค ระบุว่า ในช่วงเดือนเมษายนถึงมิถุนายนปีนี้ บริษัทจ้างงานกว่า 63,400 คนทั่วโลกให้ทำงานในตำแหน่งประจำ และตอนนี้ได้เปิดรับสมัครงานอยู่อีกราว 3,000 ตำแหน่งด้วย


(ที่มา: เอพี)",https://www.voathai.com/a/facebook-paying-fine-to-settle-us-suit-on-discrimination-10192021/6277288.html,"Wed, 20 Oct 2021 02:45:30 +0700"
คลังสหรัฐฯ เตรียมปรับมาตรการลงโทษทางเศรษฐกิจให้ทันสมัยยิ่งขึ้น,"กระทรวงการคลังสหรัฐฯ เปิดเผยรายงานว่า มาตรการลงโทษทางเศรษฐกิจและการเงินที่สหรัฐฯ นำมาใช้ต่อสู้กับการก่อการร้าย การสะสมอาวุธนิวเคลียร์ การค้ายาเสพติดและภัยคุกคามอื่น ๆ ตลอด 20 ปีที่ผ่านมานั้น จำเป็นต้องมีการปรับปรุงให้เข้ากับการเปลี่ยนแปลงอย่างรวดเร็วของโลกการเงินในทุกวันนี้  


รายงานของกระทรวงการคลังยังระบุถึงการอัพเดตเทคโนโลยีที่ใช้ และเพิ่มความสามารถของเจ้าหน้าที่ในการใช้เทคนิคและเครื่องมือใหม่ ๆ เช่น เงินดิจิทัล 


รัฐมนตรีช่วยว่าการกระทรวงการคลังสหรัฐฯ วอลลี อเดเยโม ระบุว่า แม้การทบทวนครั้งล่าสุดได้พบว่ามาตรการลงโทษที่ใช้อยู่นั้นยังคงให้ผลลัพธ์ที่น่าพอใจ แต่ก็กำลังเผชิญความท้าทายใหม่ ๆ มากขึ้นเช่นกัน 


รายงานชิ้นนี้เผยว่า ตั้งแต่เกิดเหตุผู้ก่อการร้ายโจมตีสหรัฐฯ เมื่อวันที่ 11 กันยายน ค.ศ. 2001 กระทรวงการคลังได้ใช้มาตรการลงโทษทางเศรษฐกิจเพิ่มขึ้น 933% คือจาก 912 ครั้งเมื่อปี 2001 เป็น 9,421 ครั้งในปีนี้




รายงานบอกด้วยว่า มาตรการลงโทษดังกล่าวประสบความสำเร็จในการป้องกันไม่ให้อิหร่านนำรายได้จากการขายน้ำมันไปใช้ในโครงการพัฒนานิวเคลียร์ และทำให้อิหร่านต้องยินยอมเข้าสู่การเจรจาด้านนิวเคลียร์กับประเทศตะวันตกเมื่อปี 2015 


นอกจากนี้ ยังมีการลงโทษบุคคลและนิติบุคคลมากกว่า 1,600 กรณีที่เกี่ยวข้องกับการก่อการร้ายและการค้ายาเสพติดข้ามชาติ 


อย่างไรก็ตาม รายงานชี้ว่าจำเป็นต้องมีการปรับปรุงมาตรการลงโทษเหล่านั้นให้ทันกับภัยคุกคามรูปแบบใหม่ ๆ ของบรรดาอาชญากรไซเบอร์ และการเปลี่ยนแปลงของระบบการเงินโลก เช่น เงินดิจิทัล ที่ทำให้เงินดอลลาร์ลดความสำคัญลงด้วย",https://www.voathai.com/a/us-treasury-department-says-it-needs-to-modernize-its-economic-sanctions-/6277023.html,"Wed, 20 Oct 2021 00:08:36 +0700"
กลุ่มสิทธิมนุษยชนเรียกร้องโลกคว่ำบาตรมหกรรมกีฬาโอลิมปิกฤดูหนาวที่กรุงปักกิ่ง,"นักเคลื่อนไหวด้านสิทธิมนุษยชนต่างๆ ออกมาเรียกร้องให้ทั่วโลกทำการคว่ำบาตรการจัดการแข่งขันกีฬาโอลิมปิกฤดูหนาวที่กรุงปักกิ่งจะเป็นเจ้าภาพในปีหน้า เนื่องจากประเด็นการละเมิดสิทธิ์ในจีน


ตัวแทนกลุ่มสิทธิมนุษยชนหลายแห่งยังเดินหน้าขอให้คณะกรรมการโอลิมปิกสากล (IOC – International Olympic Committee) เลื่อนการจัดการแข่งขันออกไป และจัดหาที่แข่งขันใหม่ หากปักกิ่งยังไม่ยอมยุติสิ่งที่สหรัฐฯ ระบุว่าเป็น การฆ่าล้างเผ่าพันธุ์ต่อชาวอุยกูร์และชนกลุ่มน้อยที่นับถือศาสนาอิสลามในจีนอย่างต่อเนื่อง


อย่างไรก็ตาม IOC พยายามไม่แตะประเด็นนี้ และ โธมัส บัค ประธานคณะกรรมการฯ กล่าวไว้ว่า มหกรรมการแข่งขันกีฬาโลกนี้ คือ “พื้นที่ที่มีความเป็นกลางทางการเมือง”


นักเคลื่อนไหวด้านสิทธิ์กล่าวว่า ชาวอุยกูร์ราว 1 ล้านคนยังถูกกักตัวไว้ในค่ายที่ทางการจีนสร้างขึ้น และบางฝ่ายกล่าวหากรุงปักกิ่งว่า ทำการทรมาน บังคับการทำหมัน และบังคับใช้แรงงาน ต่อคนกลุ่มนั้น แต่รัฐบาลจีนปฏิเสธข้อกล่าวหาทั้งหมด


นอกจากนั้น จีนยังถูกประชาคมโลกวิพากษ์วิจารณ์เกี่ยวกับการปราบปรามกลุ่มผู้ประท้วงต่อต้านรัฐบาลในฮ่องกง รวมทั้งนโยบายที่ดำเนินต่อไต้หวันและทิเบตด้วย


ไม่ว่าจะอย่างไร การเดินหน้าจัดการแข่งขันกีฬาโอลิมปิกฤดูหนาวยังคงเดินหน้าต่อไปในวันจันทร์ โดยมีการจัดพิธีรับมอบไฟโอลิมปิกที่สนามกีฬาแห่งหนึ่งในกรุงเอเธนส์ ประเทศกรีซ ซึ่ง ยู่ ไจ้ฉิง รองประธานคณะกรรมการจัดการแข่งขันกีฬาโอลิมปิกกรุงปักกิ่ง เป็นผู้รับมอบ ท่ามกลางการรักษาความปลอดภัยอย่างแน่นหนา


ทั้งนี้ โคมไฟโอลิมปิกจากกรีซจะเดินทางถึงกรุงปักกิ่งในวันพุธ ก่อนจะมีการวิ่งคบเพลิงต่อไปจนถึงวันเปิดการแข่งขันในวันที่ 4 กุมภาพันธ์ปีหน้า


 


(ข้อมูลบางส่วนมาจาก สำนักข่าว เอพี-เอเอฟพี-รอยเตอร์)",https://www.voathai.com/a/beijing-winter-olympics-human-rights-boycott-uighur/6277328.html,"Wed, 20 Oct 2021 03:15:19 +0700"
ขอบใจแต่ไม่ต้อง! ควีนอังกฤษทรงปฏิเสธรับตำแหน่ง ‘Oldie of the Year’,"ควีนอลิซาเบธ ผู้ทรงครองราชสมบัติยาวนานที่สุดในราชวงศ์อังกฤษ ทรงปฏิเสธที่จะรับตำแหน่ง ‘Oldie of the Year’ ซึ่งเป็นการจัดอันดับของนิตยสารเพื่อคนสูงอายุในอังกฤษ


สมเด็จพระราชินีนาถเอลิซาเบธที่ 2 แห่งราชวงศ์อังกฤษ ทรงปฏิเสธอย่างสุภาพที่จะรับตำแหน่ง “Oldie of the Year” จากนิตยสารเพื่อคนสูงอายุ The Oldie ของอังกฤษ โดยระบุว่า พระองค์ไม่เข้าข่ายตาม “เกณฑ์ที่เกี่ยวข้อง” และพระองค์เชื่อว่า ‘ความแก่ของคนเรา ขึ้นอยู่กับว่าเรารู้สึกแก่แค่ไหน’ ตามการเปิดเผยของนิตยสารเพื่อผู้สูงวัย The Oldie ในวันอังคาร


ควีนอลิซาเบธ มีตารางงานราชวงศ์ที่แน่นขนัดตลอดทั้งปี และในวันอังคาร พระองค์ทรงพบปะกับคณะทูตและจัดเลี้ยงต้อนรับคณะผู้บริหารบริษัทระดับโลกต่างๆ ที่พระราชวังวินด์เซอร์


รางวัล Oldie of the Year เป็นรางวัลที่ให้เกียรติผู้สูงวัยที่สร้างคุณประโยชน์ให้กับสังคม ซึ่งเจ้าชายฟิลิป พระสวามีผู้ล่วงลับของควีนอลิซาเบธ เคยได้รับรางวัลดังกล่าวเมื่อปี 2011 ขณะที่พระองค์มีพระชนมายุได้ 90 ชันษา


แต่ในปีนี้ เมื่อควีนอลิซาเบธทรงปฏิเสธรางวัล ตำแหน่งดังกล่าวจึงตกเป็นของเลสลี่ แครอน (Leslie Caron) นักแสดงและนักเต้นชาวอเมริกันเชื้อสายฝรั่งเศส ในวัย 90 ปี


(ที่มา: เอพี)",https://www.voathai.com/a/uk-queen-turns-down-oldie-of-the-year-title-10192021/6277323.html,"Wed, 20 Oct 2021 03:14:09 +0700"
ผู้กำกับหนังในอวกาศคนแรกของรัสเซียเผยโปรเจคท์ต่อไปอาจเป็น 'ดวงจันทร์หรือดาวอังคาร',"สำนักข่าวรอยเตอร์รายงานว่า ผู้กำกับภาพยนตร์ขาวรัสเซีย คลิม ชิเพนโก ผู้สร้างประวัติศาสตร์ถ่ายหนังในอวกาศเป็นคนแรก เปิดเผยในวันอังคารว่า โครงการต่อไปของตนอาจเป็นการถ่ายหนังบนดวงจันทร์ หรือดาวอังคาร


ชิเพนโกเพิ่งเดินทางกลับถึงพื้นโลกเมื่อวันอาทิตย์ หลังจากใช้เวลา 12 วันในการถ่ายทำภาพยนตร์บนสถานีอวกาศนานาชาติ หรือ ISS พร้อมกับดาราหญิงชาวรัสเซีย ยูเลีย เพเรไซลด์ ในเรื่อง ""The Challenge"" ซึ่งถือเป็นภาพยนตร์เรื่องแรกที่ถ่ายทำในอวกาศจริง ๆ 


ผู้กำกับ ชิเพนโก จัดประชุมแถลงข่าวในวันอังคาร โดยยืนยันว่าพร้อมจะไปถ่ายทำบนดวงจันทร์ในโปรเจคท์ต่อไป และว่า ""เราเชื่อว่าหนังเกี่ยวกับอวกาศก็ควรขึ้นไปถ่ายทำในอวกาศจริง ๆ และหากเกี่ยวกับดวงจันทร์ หรือดาวอังคาร ก็ควรขึ้นไปถ่ายทำในสถานที่จริงด้วย"" 


ชิเพนโก กล่าวด้วยว่า บางสิ่งที่ตนเรียนรู้ในอวกาศนั้นแตกต่างจากที่เคยปรากฏอยู่ในหนังที่เกี่ยวกับอวกาศที่ตนเคยเห็นมา ถือเป็นการค้นพบสิ่งใหม่ในโลกภาพยนตร์


ผู้กำกับชาวรัสเซียผู้นี้บอกว่า นักบินอวกาศที่ ISS มีส่วนช่วยเหลือตนอย่างมากตอนที่อยู่ที่นั่น และพวกเขาจะมีบทพูด ""อย่างธรรมชาติ"" ในภาพยนตร์เรื่องนี้ด้วย 


ด้านดาราหญิง ยูเลีย เพเรไซลด์ ผู้รับบทแพทย์หญิงที่ต้องไปช่วยชีวิตนักบินอวกาศที่สถานีอวกาศนานาชาติ กล่าวว่า ""ทุกวินาทีคือการค้นพบที่ยิ่งใหญ่""  


ทั้งนี้ การถ่ายทำภาพยนตร์เรื่อง ""The Challenge"" จะมีต่อเนื่องไปจนถึงสิ้นปีหน้า โดยช่วงเวลาที่ถ่ายทำในอวกาศ 30 ชม. นั้นจะถูกตัดต่อจนเหลือปรากฏอยู่ในภาพยนตร์จริง ๆ ราว 25 - 35 นาที 


ชิเพนโก กล่าวว่า ยังไม่มีการกำหนดวันออกฉายภาพยนตร์เรื่องนี้ และยังไม่มีการเปิดเผยต้นทุนการถ่ายทำทั้งหมดด้วย",https://www.voathai.com/a/russian-space-movie-director-says-moon-or-mars-could-be-next/6277124.html,"Wed, 20 Oct 2021 01:10:33 +0700"
จีน แต่งตั้งอดีตหัวหน้าฝ่ายความมั่นคงซินเจียง เป็นหัวหน้าพรรคคอมมิวนิสต์สาขาทิเบต,"ทางการจีนแต่งตั้งเจ้าหน้าที่ระดับสูงซึ่งถูกรัฐบาลตะวันตกสั่งลงโทษทางเศรษฐกิจในข้อหาละเมิดสิทธิมนุษยชนในมณฑลซินเจียงของจีน ให้ขึ้นมาดำรงตำแหน่งหัวหน้าสาขาพรรคคอมมิวนิสต์ในพื้นที่ทิเบต


หวัง จุนเจิ้ง วัย 58 ปี ซึ่งเป็นหนึ่งในกลุ่มเจ้าหน้าที่อาวุโสของรัฐบาลจีนที่ถูก สหรัฐฯ สหภาพยุโรป อังกฤษ และแคนาดา ดำเนินมาตรการลงโทษทางเศรษฐกิจ เนื่องจากมีส่วนร่วมในการละเมิดสิทธิมนุษยชนชาวอุยกูร์ผู้นับถือศาสนาอิสลาในมณฑลซินเจียง ทางภาคตะวันตกของจีน คือ ผู้ที่ได้รับแต่งตั้งให้ดูแลพื้นที่ทิเบต ในตำแหน่งรองเลขาธิการพรรคคอมมิวนิสต์และหัวหน้าฝ่ายความมั่นคงในพื้นที่ตะวันออกเฉียงเหนืออันไกลโพ้น


นักเคลื่อนไหวด้านสิทธิมนุษยชน กล่าวว่า ชาวอุยกูร์ราว 1 ล้านคนยังถูกกักตัวไว้ในค่ายที่ทางการจีนสร้างขึ้น และบางฝ่ายกล่าวหากรุงปักกิ่งว่า ทำการทรมาน บังคับการทำหมัน และบังคับใช้แรงงาน ต่อคนกลุ่มนั้นด้วย


ขณะที่ จีนยังคงปฏิเสธข้อกล่าวหาทั้งหมดนั้นต่อไป รัฐบาลกรุงปักกิ่งกลับเดินหน้าดำเนินการต่างๆ ในมณฑลซินเจียง เพื่อถอนรากถอนโคนกลุ่มหัวรุนแรงที่นับถือศาสนาอิสลามอย่างต่อเนื่อง


ทั้งนี้ จีนควบคุมภูมิภาคทิเบตที่ผู้คนส่วนใหญ่นับถือศาสนาพุทธ มาตั้งแต่ปี ค.ศ. 1950 หลังใช้กำลังรุกเข้าภูมิภาคนี้ ภายใต้คำอ้างว่าเป็น “การปลดปล่อยเสรีอย่างสันติ”",https://www.voathai.com/a/china-beijing-xinjiang-security-chief-tibet-communist-party/6277368.html,"Wed, 20 Oct 2021 03:49:22 +0700"
อสังหาจีนวุ่นหนัก! เอเวอร์แกรนด์ถูกชะลอขายหุ้น-ไกซาถูกลดความน่าเชื่อถือ,"ภาคธุรกิจอสังหาริมทรัพย์ของจีนเผชิญความท้าทายรอบใหม่ในอันอังคาร เมื่อบริษัทเอเวอร์แกรนด์ (Evergrande) ชะลอแผนขายหุ้นก้อนใหญ่ ขณะที่บริษัทไกซา (Kaisa) ถูกปรับลดความน่าเชื่อถือทางการเงินอีกครั้ง ตามรายงานของสำนักข่าวรอยเตอร์


แหล่งข่าวเผยว่า บริษัทเอเวอร์แกรนด์ซึ่งมีหนี้สูงถึง 300,000 ล้านดอลลาร์ ถูกบังคับให้ชะลอการขายหุ้น 51% มูลค่ารวม 2,600 ล้านดอลลาร์ให้แก่คู่แข่ง คือ ฮอพสัน เดเวลอปเมนต์ (Hopson Development) หลังจากที่ยังไม่ได้รับการรับรองอย่างเป็นทางการจากรัฐบาลส่วนท้องถิ่นของมณฑลกวางตุ้งซึ่งดูแลการปรับโครงสร้างหนี้ของเอเวอร์แกรนด์


การชะลอการขายหุ้นก้อนใหญ่นี้ทำให้เอเวอร์แกรนด์ยังไม่สามารถหาเงินมาชำระหนี้ได้ และอาจต้องผิดนัดชำระหนี้พันธบัตรระหว่างประเทศเร็ว ๆ นี้ 


ขณะเดียวกัน บริษัทไกซา กรุ๊ป (Kaisa Group) เผยในวันจันทร์ว่า ได้ชำระหนี้สำหรับงวดวันที่ 16 ตุลาคมแล้ว และมีกำหนดจะโอนเงินสำหรับชำระหนี้งวดต่อไปให้ทันวันที่ 22 ตุลาคมนี้ 


ทั้งนี้ พันธบัตรของบริษัทไกซามีมูลค่าลดลงเกือบ 25% ในวันอังคาร หลังจากที่สำนักจัดอันดับความน่าเชื่อถือทางการเงิน Moody's ปรับลดความน่าเชื่อถือทางการเงินของบริษัทไกซาลง พร้อมเตือนว่าอาจปรับลดลงอีกเนื่องจากความกังวลเรื่องการผิดนัดชำระหนี้  


อย่างไรก็ตาม ช่วงไม่กี่วันมานี้ ธนาคารกลางของจีนได้ออกมายืนยันว่า ผลกระทบต่อระบบการเงินจากปัญหาการผิดนัดชำระหนี้ของเอเวอร์แกรนด์ และวิกฤติตลาดอสังหาฯ จีนนั้น สามารถควบคุมได้ และเศรษฐกิจจีนโดยรวมยังคง ""แข็งแรงดี""",https://www.voathai.com/a/china-evergrande-shelves-stake-sale-kaisa-clattered-by-downgrade/6277029.html,"Wed, 20 Oct 2021 00:08:17 +0700"
การเปลี่ยนแปลงของสภาพภูมิอากาศส่งผลต่อสีสันของฤดูใบไม้ร่วง,"การชมใบไม้เป็นกิจกรรมประจำปีอันเป็นที่ชื่นชอบในหลาย ๆ ส่วนของโลก รวมถึงบางส่วนของสหรัฐฯ ด้วย โดยเฉพาะอย่างยิ่งตามรัฐที่อยู่ทางตะวันออกเฉียงเหนือและตอนกลางของมหาสมุทรแอตแลนติกซึ่งเป็นที่ที่ผู้คนนิยมไปเที่ยวชมสีสันของฤดูใบไม้ร่วงที่สวยงาม


การดูใบไม้จะเป็นช่วงเวลาที่ผู้คนเดินทางไปชมใบไม้เปลี่ยนสีในฤดูใบไม้ร่วงหรือ Fall Foliage ที่สวยงาม อย่างไรก็ตาม ฤดูกาลชมใบไม้ในฤดูใบไม้ร่วงเมื่อเร็ว ๆ นี้เกิดการเปลี่ยนแปลงไปตามสภาพอากาศ


การขาดน้ำฝนทำให้ใบไม้เปลี่ยนเป็นสีน้ำตาลและแห้งตายก่อนที่จะเปลี่ยนเป็นสีที่สวยที่สุด คลื่นความร้อนทำให้ใบไม้ร่วงหล่นก่อนที่ฤดูใบไม้ร่วงจะมาถึง และเหตุการณ์สภาพอากาศสุดขั้ว เช่น พายุเฮอริเคน ทำให้ใบไม้ทั้งหมดร่วงลงจากต้นไม้


นอกจากนี้การเปลี่ยนแปลงของสภาพภูมิอากาศยังก่อให้เกิดภัยคุกคามระยะยาวที่อาจเป็นส่งผลเสียต่อการชมใบไม้ การที่อุณหภูมิร้อนขึ้นทำให้มีการแพร่กระจายของโรคและแมลง สิ่งเหล่านี้ล้วนส่งผลต่อสีสันของฤดูใบไม้ร่วงอันเป็นที่ชื่นชอบของผู้คน


นักวิทยาศาสตร์บางคนได้พูดคุยกับ The Associated Press เมื่อเร็ว ๆ นี้ โดยกล่าวว่าปัญหาดังกล่าวนี้มีแนวโน้มที่จะดำเนินต่อไปในขณะที่โลกมีความร้อนมากขึ้น 


ตามปกติภายในสิ้นเดือนกันยายน ใบไม้บางชนิดจะเปลี่ยนสีทั่วทั้งสหรัฐฯ แต่ในปีนี้ ต้นไม้ในหลาย ๆ พื้นที่ยังคงเป็นสีเขียว ตัวอย่างเช่น ทางตอนเหนือของรัฐเมน ช่วงเวลาที่ดีที่สุดในการเปลี่ยนสีของใบไม้คือปลายเดือนกันยายน แต่เมื่อวันที่ 29 กันยายน เจ้าหน้าที่ป่าไม้ของรัฐเมนรายงานว่าใบไม้เปลี่ยนสีน้อยกว่า 70 เปอร์เซนต์และมีใบไม้ร่วงเพียงปานกลางเท่านั้น


Michael Sundberg ผู้เชี่ยวชาญด้านต้นไม้ในพื้นที่ กล่าวว่า ที่เมืองเดนเวอร์ รัฐโคโลราโด อุณหภูมิที่สูงทำให้ขอบใบไม้แห้งและตายในช่วงต้นฤดูกาล เขาบอกกับ AP ว่า แทนที่ใบไม้จะเปลี่ยนสีอย่างช้า ๆ แต่ต้นไม้ได้รับผลกระทบจากสภาพอากาศที่ผิดปกติจึงเกิดการเปลี่ยนแปลงอย่างกะทันหัน หรือการที่ใบไม้ร่วงจากต้นก่อนเวลาอันควร เมื่อไม่กี่ปีที่ผ่านมานี้ยังเป็นปีที่ใบไม้เปลี่ยนสีอย่างงดงาม


ทั้งนี้ การที่การเปลี่ยนแปลงของสภาพของภูมิอากาศอาจส่งผลร้ายต่อใบไม้ในฤดูใบไม้ร่วงนั้นเกี่ยวข้องกับชีววิทยาของพืช เมื่อฤดูใบไม้ร่วงมาถึง แต่ละวันจะมีระยะเวลาสั้นลงและอุณหภูมิจะลดลง คลอโรฟิลล์จะหยุดทำงาน ทำให้ใบไม้สูญเสียสีเขียวไป ใบไม้สีเขียวก็จะเปลี่ยนเป็นสีเหลือง สีแดง หรือสีส้มสำหรับฤดูใบไม้ร่วงที่สวยงาม


Paul Schaberg นักวิจัยด้านสรีรวิทยาของพืชที่ US Forest Service ในเมืองเบอร์ลิงตัน รัฐเวอร์มอนต์ กล่าวว่า การที่ใบไม้จะมีสีสันงดงามได้นั้นจะต้องมีความสมดุล หากอุณหภูมิยังคงอบอุ่นในฤดูใบไม้ร่วงก็อาจทำให้ใบไม้เป็นสีเขียวต่อไป ยิ่งไปกว่านั้น ฤดูร้อนที่แห้งมาก ๆ ก็อาจทำให้ต้นไม้เกิดความตึงเครียดและทำให้ใบของพวกมันไม้เปลี่ยนสีเป็นสีสันของฤดูใบไม้ร่วงเลย


การศึกษาในปี 2003 ที่ตีพิมพ์ในวารสาร Tree Physiology ที่ Schaberg ร่วมเขียนนั้นระบุว่า ""ความเครียดที่เกิดจากสิ่งแวดล้อม"" อาจเร่งการเสื่อมโทรมของใบไม้ได้


เขากล่าวต่อไปว่า ความแห้งแล้งที่รุนแรงจะส่งผลกระทบต่อต้นไม้ ซึ่งตอนนี้กำลังเกิดขึ้นแล้ว คลื่นความร้อนของฤดูร้อนปีนี้ ทำให้รัฐที่อยู่ทางฝั่งตะวันตกเฉียงเหนือของสหรัฐฯ เกิดสภาวะที่เรียกว่า ""ใบไม้แห้งเกรียม""


การที่ใบไม้แห้งเกรียมนั้นคือเวลาที่ใบไม้เปลี่ยนเป็นสีน้ำตาลเร็วเกินไป Chris Still ศาสตราจารย์ที่แผนก Forest Ecosystems & Society ที่มหาวิทยาลัย Oregon State University กล่าวว่า ในบางส่วนของรัฐโอเรกอน ใบไม้เปลี่ยนสีตั้งแต่เนิ่น ๆ แล้วร่วงหล่นลงบนพื้นอย่างรวดเร็ว ทำให้ฤดูกาลชมใบไม้สั้นลงและความสวยงามลดน้อยลง


นอกจากนี้ผลกระทบทางเศรษฐกิจของฤดูกาลชมใบไม้ที่ย่ำแย่ก็อาจมีนัยสำคัญเช่นกัน เจ้าหน้าที่ทั่วเขตนิวอิงแลนด์ กล่าวว่า การท่องเที่ยวในฤดูใบไม้ร่วงนำเงินหลายพันล้านดอลลาร์มาสู่รัฐที่อยู่ในบริเวณนั้นทุก ๆ ปี


นักอนุรักษ์นิยมกล่าวว่า นั่นเป็นเหตุผลที่ดีอย่างหนึ่งในการทำงานเพื่ออนุรักษ์ป่าไม้และลดการใช้เชื้อเพลิงฟอสซิล


ที่มา: the Assoicated Press",https://www.voathai.com/a/climate-change-affecting-autumn-s-colors/6266128.html,"Wed, 20 Oct 2021 05:30:55 +0700"
การหารือระดับผู้นำจะช่วยปรับสัมพันธ์สหรัฐฯ-จีนได้หรือไม่,การหารือระดับผู้นำจะช่วยปรับสัมพันธ์สหรัฐฯ-จีนได้หรือไม่ท่ามกลางความขัดแย้งด้านอุดมการณ์ ความมั่นคง และผลประโยชน์ทางยุทธศาสตร์,https://www.voathai.com/a/us-china-relations-ct/6277887.html,"Wed, 20 Oct 2021 07:47:10 +0700"
มูลค่าบิตคอยน์พุ่งทำสถิติสูงสุด หลังมีข่าวสถาบันการเงินต่างๆ ยอมรับมากขึ้น,"มูลค่าของบิตคอยน์พุ่งทำสถิติใหม่ในวันพุธ ที่กว่า 66,000 ดอลลาร์ ต่อบิตคอยน์ หลังได้อานิสงส์มาจากกระแสข่าวว่า สถาบันการเงินทั้งหลายเริ่มยอมรับการใช้สกุลเงินดิจิทัลนี้มากขึ้นแล้ว ตามรายงานของสำนักข่าว เอพี


รายงานข่าวระบุว่า มูลค่าของบิตคอยน์ขึ้นไปแตะระดับ 66,901.30 ดอลลาร์ ต่อบิตคอยน์ เมื่อเวลา 10.52 น. ตามเวลาภาคพื้นตะวันออกของสหรัฐฯ ก่อนจะอ่อนตัวลงมาในการซื้อขายระหว่างวัน


อย่างไรก็ตาม ระดับมูลค่าที่บันทึกได้ในช่วงเช้านั้น แสดงให้เห็นถึงการปรับเพิ่มขึ้นอย่างมากของราคาบิตคอยน์ ที่เคยร่วงไปที่ต่ำกว่าระดับ 30,000 ดอลลาร์ เมื่อช่วงฤดูร้อนที่ผ่านมา และยังเป็นการทำสถิติใหม่เหนือระดับเกือบ 64,889 ดอลลาร์ ที่บันทึกไว้เมื่อเดือนเมษายนที่ผ่านมา ตามข้อมูลของ CoinDesk ซึ่งเป็นเว็บไซต์รวบรวมข้อมูลเกี่ยวกับการซื้อขายสกุลเงินดิจิทัล หรือ คริปโตเคอร์เรนซี (cryptocurrency)


เมื่อวันจันทร์ที่ผ่านมา กองทุนรวม ETF (exchange-traded fund) ที่ผูกติดกับบิตคอยน์กองแรกที่มีการนำเสนอขายต่อนักลงทุนดึงดูดความสนใจจากตลาดอย่างมาก จนทำให้ภาวะซื้อขายคริปโตเคอร์เรนซีคึกคักขึ้นมาทันที แม้ว่ากองทุนดังกล่าวที่ชื่อว่า ProShares BitCoin Strategy ETF จะไม่ได้ลงทุนโดยตรงในบิตคอยน์ก็ตาม แต่ลงทุนในตลาดซื้อขายล่วงหน้า (futures market) ที่ผูกติดกับบิตคอยน์


ทั้งนี้ นักลงทุนเริ่มให้ความสนใจในสกุลเงินดิจิทัลกันมากขึ้นในช่วงที่ผ่านมา ตามวิสัยการกระจายความเสี่ยงด้วยการลงทุนในสินทรัพย์ซึ่งมีราคาที่ไม่เคลื่อนไหวตามสินทรัพย์อื่นๆ ในพอร์ตการลงทุนเดียวกัน โดยมีแนวคิดการลงทุนหนึ่งที่มองว่า บิตคอยน์นั้น นำเสนอความคุ้มครองจากผลกระทบของเงินเฟ้อแก่นักลงทุนได้ดี และบางรายมองว่า บิตคอยน์ เป็นสินทรัพย์ประเภท “ทองคำดิจิทัล” แม้ว่าจะยังไม่มีข้อมูลมาสนับสนุนแนวคิดดังกล่าวก็ตาม


 


(ที่มา: สำนักข่าว เอพี)",https://www.voathai.com/a/bitcoin-record-high-financial-institution-acceptance-etf-cryptocurrency/6278635.html,"Thu, 21 Oct 2021 00:36:27 +0700"
ทำเนียบขาวประกาศเตรียมแผนฉีดวัคซีนโควิดให้เด็กอายุ 5-11 ปี,"ทำเนียบขาวประกาศในวันพุธว่า กำลังเตรียมแผนฉีดวัคซีนโควิดให้กับเด็กอายุ 5-11 ปี ทุกคนในสหรัฐฯ ขณะที่กำลังรอให้วัคซีนของบริษัทไฟเซอร์ ผ่านการรับรองจากทางการให้สามารถใช้กับเด็ก ๆ ได้ในช่วงไม่กี่สัปดาห์ข้างหน้า


ผู้ประสานงานด้านการรับมือโคโรนาไวรัสของทำเนียบขาว เจฟฟ์ ไซเอนท์ส กล่าวว่า รัฐบาลของประธานาธิบดีโจ ไบเดน ทำงานร่วมกับรัฐบาลส่วนท้องถิ่นในรัฐต่าง ๆ ตลอดหลายสัปดาห์ที่ผ่านมา เพื่อรับประกันว่าวัคซีนสำหรับเด็กอายุ 5-11 ปีมีความปลอดภัยและจะสามารถฉีดได้ทันทีเมื่อผ่านการรับรอง


ทางรัฐบาลยังได้ทำงานร่วมกับบริษัทไฟเซอร์เพื่อออกแบบบรรจุภัณฑ์ที่ง่ายสำหรับกุมารแพทย์และแพทย์ทั่วไปในการฉีดวัคซีนให้กับเด็ก ๆ ได้อย่างสะดวก เช่น ใช้เข็มฉีดยาขนาดเล็กลง 


เจฟฟ์ ไซเอนท์ส ระบุว่า ทำเนียบขาวได้จัดทำรายชื่อกุมารแพทย์ แพทย์เวชศาสตร์ครอบครัว โรงพยาบาลเด็ก ร้านขายยา และศูนย์สาธารณสุขชุมชน รวมมากกว่า 25,000 แห่ง เพื่อช่วยในการแจกจ่ายและฉีดวัคซีนให้กับเด็ก 


ทางด้านแพทย์ใหญ่ของสหรัฐฯ นายแพทย์วิเวก เมอร์ธี กล่าวว่า ต้องการให้แพทย์และผู้เชี่ยวชาญด้านสาธารณสุขอื่น ๆ ออกมาให้ความเห็นเกี่ยวกับความปลอดภัยของวัคซีนนี้เมื่อผ่านการรับรองแล้ว เพื่อกลบข้อมูลที่ไม่ถูกต้องซึ่งอาจทำให้บรรดาผู้ปกครองลังเลที่จะให้บุตรหลานของตนเข้ารับวัคซีนโควิด


ไซเอนท์ส ผู้ประสานงานด้านการรับมือโคโรนาไวรัสของทำเนียบขาว กล่าวว่า วัคซีนยังคงเป็นวิธีที่ดีที่สุดในการควบคุมการระบาดของโควิด-19 และจนถึงขณะนี้ มีคนอเมริกันฉีดวัคซีนครบโดสแล้ว 193 ล้านคน ซึ่งคิดเป็นจำนวนมากกว่า 2 ใน 3 ของผู้ที่มีสิทธิ์เข้ารับวัคซีนในสหรัฐฯ คือ ประชากรที่อายุมากกว่า 12 ปี


และหากวัคซีนนี้ผ่านการรับรองของสำนักงานอาหารและยาของสหรัฐฯ หรือ FDA ให้ใช้กับเด็กอายุระหว่าง 5-11 ปี ตัวเลขผู้ที่มีสิทธิ์เข้ารับวัคซีนในสหรัฐฯ จะเพิ่มขึ้นอีก 28 ล้านคน 


ทั้งนี้ คณะกรรมการที่ปรึกษาอิสระของ FDA มีกำหนดหารือกันในวันที่ 26 ตุลาคมนี้ เพื่อพิจารณาว่าจะรับรองให้ใช้วัคซีนโควิดกับเด็กอายุ 5-11 ปีเป็นกรณีฉุกเฉินหรือไม่ จากนั้นคณะกรรมการที่ปรึกษาอิสระของศูนย์ควบคุมและป้องกันโรคของสหรัฐฯ หรือ CDC ก็จะพิจารณาเรื่องนี้เช่นกันในวันที่ 2-3 พฤศจิกายนนี้",https://www.voathai.com/a/white-house-announces-plan-to-vaccinate-children-/6278677.html,"Thu, 21 Oct 2021 01:05:39 +0700"
เฟสบุ๊ค วางแผนรีแบรนด์ตัวเอง-หวังเปลี่ยนภาพลักษณ์องค์กร,"สื่อสังคมออนไลน์ชั้นนำอย่าง เฟสบุ๊ค (Facebook) กำลังวางแผนที่จะทำการเปลี่ยนแปลงภาพลักษณ์ของตน ด้วยกลายเปลี่ยนชื่อกลุ่มบริษัทใหม่ หลังถูกสอบสวนและวิพากษ์วิจารณ์โดยภาครัฐอย่างต่อเนื่อง ตามรายงานของสำนักข่าว รอยเตอร์


รายงานข่าวที่อ้างข้อมูลจากบล็อกเทคโนโลยี The Verge ระบุว่า เฟสบุ๊คจะประกาศรายละเอียดของแผนเปลี่ยนชื่อกลุ่มบริษัทในสัปดาห์หน้า โดยจะเป็นชื่อที่เน้นความเป็น metaverse ซึ่งก็คือ โลกดิจิทัลที่ผู้ใช้งานอุปกรณ์เทคโนโลยีเสมือนจริง (VR – Virtual Reality) และเทคโนโลยีเสริมจริง (AR – Augmented Reality) สามารถสลับการใช้งานอุปกรณ์ที่ต่างกันและสื่อสารระหว่างกันได้อย่างสะดวก


รอยเตอร์รายงานว่า มาร์ค ซัคเคอร์เบิร์ก ซีอีโอ ของ เฟสบุ๊ค พูดถึงการมุ่งหน้าสู่ metaverse มาตั้งแต่เมื่อเดือนกรกฎาคมแล้ว และบริษัทแห่งนี้ยังได้ลงทุนพัฒนาเทคโนโลยีทั้งสองแบบอย่างมาก โดยได้เปิดตัวอุปกรณ์ใหม่ๆ เช่น หูฟัง Oculus VR ออกมา พร้อมๆ กับเร่งออกแบบอุปกรณ์แว่นตา และสายรัดข้อมือ AR อยู่


หากแผนรีแบรนด์นี้สำเร็จดังหวัง เฟสบุ๊ค ก็จะปรับเปลี่ยนโครงสร้างองค์กรไปเป็นเหมือนของ บริษัท อัลฟาเบท (Alphabet) ซึ่งเป็นบริษัทแม่ของ กูเกิล (Google) ที่ทำการปรับโครงสร้างตนใหม่ไปเมื่อปี ค.ศ. 2015 และจะทำให้ธุรกิจของ เฟสบุ๊ค เอง ไม่มีระดับความสำคัญต่อกลุ่มบริษัทมากเท่าปัจจุบัน ขณะที่ชื่อเสียงของแอปนี้ตกเป็นเป้าการโจมตีและการตรวจสอบหาข้อเท็จจริง โดยหน่วยงานกำกับดูแลกิจการและหน่วยงานด้านกฎหมายต่างๆ ต่อกรณีความปลอดภัยผู้ใช้งานและการเป็นพื้นที่แพร่กระจายประทุษวาจา (hate speech) ทั้งหลาย


อย่างไรก็ตาม เฟสบุ๊ค กล่าวว่า ทางบริษัทไม่มีความเห็นเกี่ยวกับ “ข่าวลือ หรือ การคาดเดาใดๆ”


 


(ที่มา: สำนักข่าว รอยเตอร์)",https://www.voathai.com/a/facebook-rebrand-new-name-group-company-scrutiny/6278755.html,"Thu, 21 Oct 2021 02:04:21 +0700"
'ปูติน' สั่งปิดที่ทำงานหนึ่งสัปดาห์รับมือโควิดระบาดหนักในรัสเซีย,"ประธานาธิบดีรัสเซีย วลาดิเมียร์ ปูติน เตรียมรับรองข้อเสนอของคณะรัฐมนตรีที่ต้องการให้ปิดสถานที่ทำงานต่าง ๆ ทั่วประเทศเป็นเวลาหนึ่งสัปดาห์ ในขณะที่รัสเซียกำลังเผชิญกับจำนวนผู้ติดเชื้อและผู้เสียชีวิตจากโคโรนาไวรัสที่เพิ่มขึ้นอย่างรวดเร็วในช่วงหลายสัปดาห์ที่ผ่านมา 


ประธานาธิบดีปูตินกล่าวในการประชุมออนไลน์ต่อเจ้าหน้าที่รัฐบาลรัสเซียว่า ลูกจ้างทั่วประเทศควรหยุดงานโดยที่ยังได้รับเงินเดือนเป็นเวลา 7 วัน ตั้งแต่วันที่ 30 ตุลาคม ถึง 7 พฤศจิกายน ซึ่งครอบคลุมวันหยุดราชการ 4 วัน โดยบางพื้นที่อาจเริ่มหยุดก่อนหรืออาจเพิ่มวันหยุดมากกว่า 7 วันตามความเหมาะสม


รัสเซียรายงานตัวเลขผู้เสียชีวิตจากโควิด 1,028 รายในวันพุธ ซึ่งมากที่สุดเป็นสถิติใหม่ในรอบหนึ่งวันนับตั้งแต่เกิดการระบาดเมื่อปีที่แล้ว ทำให้จำนวนผู้เสียชีวิตสะสมของรัสเซียเพิ่มขึ้นเป็น 226,353 คน มากที่สุดในยุโรป 


คาดว่าตัวเลขผู้ติดเชื้อและเสียชีวิตในรัสเซียที่เพิ่มขึ้นนี้ เป็นผลมาจากการฉีดวัคซีนไม่ทั่วถึง อัตราการฉีดวัคซีนต่ำในหมู่ประชากร การละเลยมาตรการป้องกัน และความหย่อนยานของรัฐบาลในการใช้มาตรการควบคุมการระบาด 


ปัจจุบัน มีชาวรัสเซียเพียง 32% จากประชากรทั้งหมดเกือบ 146 ล้านคน ที่ได้รับวัคซีนครบโดสแล้ว แม้ว่ารัสเซียถือเป็นประเทศแรก ๆ ที่รับรองและเริ่มฉีดวัคซีนโควิดที่ผลิตเองในประเทศ คือ สปุตนิค ให้กับประชาชนของตนเมื่อเดือนสิงหาคมปีที่แล้ว และมีจำนวนวัคซีนเหลือพอสำหรับประชากรทุกคน 


เมื่อเดือนกรกฎาคมปีนี้ รัสเซียเป็นประเทศแรกที่เริ่มฉีดวัคซีนเข็มบูสเตอร์ให้แก่ประชาชน แต่ในวันพุธ รัฐบาลเครมลินกล่าวว่า ประธานาธิบดีปูตินยังคงไม่ได้รับวัคซีนบูสเตอร์แต่อย่างใด

 

(ข้อมูลบางส่วนจากสำนักข่าวเอพีและรอยเตอร์)",https://www.voathai.com/a/putin-imposes-week-long-workplace-shutdown-to-combat-covid-19-/6278681.html,"Thu, 21 Oct 2021 01:04:57 +0700"
รัฐบาลอเมริกันใกล้ออกรายละเอียดกฎการฉีดวัคซีนโควิดสำหรับภาคธุรกิจ,"ขณะนี้เป็นเวลากว่า 6 สัปดาห์แล้ว หลังจากที่ทางการอเมริกันเปิดเผยว่าจะมีมาตรการเพื่อส่งเสริมการฉีดวัคซีนต้านโคโรนาไวรัส สำหรับหน่วยงานเอกชนอเมริกันที่มีคนทำงานตั้งแต่ 100 คนขึ้นไป โดยให้ทางเลือกว่า หากผู้ใดไม่ฉีดวัคซีน ต้องได้รับตรวจหาเชื้ออย่างเป็นประจำทุกๆสัปดาห์


สำนักข่าวเอพีคาดว่าในเร็ววันนี้ หน่วยงานภายใต้รัฐบาลประธานาธิบดีโจ ไบเดนจะออกรายละเอียดในเรื่องดังกล่าว ซึ่งกำลังก่อให้เกิดเสียงต่อต้านจากหลายกลุ่ม เช่นรัฐที่เป็นฐานเสียงของพรรครีพับลิกัน


ผู้ที่ละเมิดกฎเรื่องการฉีดวัคซีนอาจถูกปรับ $14,000 ต่อหนึ่งกรณีการกระทำผิด และคาดว่าทางการจะให้เวลาปรับตัวโดยไม่ถูกปรับไปจนถึงต้นปีหน้า


หน่วยงานที่ร่างข้อบังคับในเรื่องนี้คือสำนักงาน Occupational Safety and Health Administration ที่ดูเเลงานด้านความปลอดภัยและสุขภาพของผู้ประกอบอาชีพ 


เมื่อร่างกฎข้อบังคับได้รับอนุมัติอย่างเป็นทางการ จะมีผลต่อชาวอเมริกัน 80 ล้านคนที่อยู่ในตำแหน่งงานต่างๆ โดยทำเนียบขาวหวังว่ามาตรการนี้จะช่วยส่งผลให้คน 65 ล้านรายที่ปฏิเสธการฉีดวัคซันต้านโควิดที่อยู่ในภาคเเรงงานอเมริกัน เปลี่ยนใจมาฉีดวัคซีนมากขึ้น


ทั้งนี้ผู้ที่ทำงานภาคเอกชนในอเมริกา มีทางเลือกที่จะไม่ต้องฉีดวัคซีนเเต่ต้องตรวจโควิดเป็นประจำ แต่หากเป็นเจ้าหน้าที่รัฐหรือผู้ทำงานด้านการเเพทย์ กลุ่มอาชีพเหล่านี้จะต้องฉีดวัคซีน หรือไม่อาจถูกเลิกจ้างงานได้




ด้วยเหตุนี้เจ้าของธุรกิจจึงมีแนวทางที่เเตกต่างกันสำหรับพนักงานของพวกตน บางเเห่งใช้กฎเข้มเรื่องการฉีดวัคซีน และบางเเห่งอาจพิจารณาว่าจะผลักค่าใช้จ่ายเรื่องการตรวจโควิดสำหรับคนที่ไม่ฉีดวัคซีนไปสู่พนักงานรายนั้นๆ


หอการค้าอเมริกัน หรือ U.S. Chamber of Commerce และกลุ่มตัวเเทนธุรกิจต่างๆ แสดงความกังวลต่อการตั้งเกณฑ์ว่า บริษัทที่มีพนักงาน 100 คนขึ้นไปต้องทำตามข้อบังคับที่กำลังจะออกมานี้ 


กลุ่มตัวเเทนธุรกิจมองว่า อาจเกิดการเปลี่ยนงานของพนักงานที่ไม่เห็นด้วยกับกฎดังกล่าว จากบริษัทใหญ่ไปยังบริษัทเล็ก ที่มีเเรงงานไม่ถึง 100 ราย นอกจากนั้นยังมีผู้กังวลว่าบริษัทที่มีพนักงานเกือบ 100 คน อาจไม่อยากขยายกิจการให้ใหญ่ขึ้น เพื่อเลี่ยงการผูกพันกับข้อบังคับเรื่องการฉีดวัคซีนโควิด


มาร์ค ฟรีดเเมน รองกรรมการผู้จัดการใหญ่ของ หอการค้าอเมริกัน เเสดงความเป็นห่วงว่าการย้ายงานของลูกจ้างที่อาจเกิดขึ้น จะตรงกับช่วงเทศกาลปลายปีที่จะมีกิจกรรมทางเศรษฐกิจเพิ่มขึ้น โดยเฉพาะการผลิตและการขนส่งสินค้า ซึ่งอาจทำให้เกิดความระส่ำระสายได้


อย่างไรก็ตาม สถิติจากบริษัทที่เริ่มใช้กฎให้เจ้าหน้าที่ของตนฉีดวัคซีนเเสดงให้เห็นว่ามีคนจำนวนน้อยยอมออกจากงานเพราะข้อบังคับดังกล่าว


สายการบิน United Airlines พบว่าพนักงานประมาณ​ 200 จากทั้งหมด 67,000 คน ยอมเสี่ยงถูกให้ออกจากงาน เนื่องจากไม่ยอมฉีดวัคซีนต้านโควิด-19 และมีอีกราว 2,000 คนที่ยื่นเรื่องขอยกเว้นด้วยเหตุผลทางการเเพทย์และความเชื่อด้านศาสนา




ในระดับรัฐ เเมสซาชูเสตส์ นิวเจอร์ซีย์และรัฐวอชิงตัน เริ่มใช้ข้อบังคับเรื่องการฉีดวัคซีนเเล้ว 


สถิติของรัฐวอชิงตันนะบุว่า เจ้าหน้าที่ลาดตระเวณของรัฐจำนวน 127 คน ลาออกจากงานเนื่องจากข้อบังคับเรื่องวัคซีนโควิดคิด เป็นร้อยละ 6 ของเจ้าหน้าที่ทั้งหมด


สำนักข่าวเอพีรายงานด้วยว่า รัฐที่เป็นฐานเสียงของพรรครีพับลิกันเช่น เท็กซัส น่าจะดำเนินการทางกฎหมายเพื่อต้านการบังคับใช้กฎเรื่องวัคซีนที่กำลังจะมาถึง โดยเมื่อเดือนที่เเล้วอัยการสูงสุดของรัฐทั้งหมดกว่า 20 รายกล่าวว่าจะใช้ช่องทางทางกฎหมายที่มีทั้งหมดเพื่อต้านกฎดังกล่าวของรัฐบาลกลาง


(ที่มา: สำนักข่าวเอพี)",https://www.voathai.com/a/concerns-ahead-of-vaccine-mandate-for-us-businesses-release/6278839.html,"Thu, 21 Oct 2021 02:56:37 +0700"
วิเคราะห์: ธุรกิจรับส่งอาหารในสหรัฐฯ จะอยู่หรือไป หลังโควิดสร่างซา,"ธุรกิจนำส่งอาหารในสหรัฐฯ เริ่มส่งสัญญาชะลอตัวลง หลังสถานการณ์การระบาดของโควิด-19 ลดความรุนแรง ทำให้นักวิเคราะห์เชื่อว่า จะมีการควบรวมกิจการของบริษัทต่างๆ ในธุรกิจประเภทนี้ในอีกไม่กี่เดือนข้างหน้า ตามรายงานของ สำนักข่าว รอยเตอร์


ในช่วงที่วิกฤตโควิด-19 อยู่ในระดับรุนแรงเมื่อปีที่แล้วจนทำให้มีการดำเนินมาตรการล็อคดาวน์และการจำกัดกิจกรรมต่างๆ ไปทั่ว ราคาหุ้นของผู้ประกอบการรับส่งอาหารหลายแห่งเช่น Uber Eats หรือ Just Eat Takeaway และ Deliveroo ปรับเพิ่มขึ้นอย่างถ้วนหน้า


และในปีนี้ ทัศนคติของนักลงทุนเกี่ยวกับธุรกิจจัดส่งอาหารเริ่มเปลี่ยนทิศทางแล้วในปีนี้ ที่หลายคนเชื่อว่า วิถีการใช้ชีวิตของผู้บริโภคจะกลับมาเป็นปกติเหมือนก่อนเกิดการระบาดใหญ่ แต่ผู้เชี่ยวชาญชี้ว่า เท่าที่ผ่านมา พฤติกรรมการสั่งอาหารให้มาส่งของผู้บริโภคนั้นน่าจะกลายมาเป็นสิ่งที่ดำเนินต่อไปอย่างถาวรแล้ว


อลิชา คาปูร์ จาก Similarweb ซึ่งเป็นเว็บไซต์วิเคราะห์การใช้งานแอปและเว็บต่างๆ กล่าวว่า ปริมาณการใช้แอปสั่งอาหารนั้นไม่ได้มีการลดลงเลยในช่วงที่ผ่านมา แม้ว่าผู้บริโภคจะเริ่มกลับไปนั่งทานในร้านอาหารกันบ่อยขึ้นก็ตาม


แต่ คาปูร์ ยอมรับว่า ขณะที่การเปลี่ยนแปลงพฤติกรรมผู้บริโภคให้เลิกใช้แอปสั่งอาหารหลังจากคุ้นเคยมานานไม่ได้เกิดขึ้นได้ง่ายๆ สิ่งที่เป็นอยู่ในเวลานี้คือ เฉพาะผู้ให้บริการรายใหญ่เท่านั้นที่ได้ส่วนแบ่งการตลาดมากขึ้นเรื่อยๆ ซึ่งหมายถึง คู่แข่งรายเล็กที่เริ่มจะอยู่ไม่ได้แล้ว


อย่างไรก็ดี การเป็นผู้ประกอบการรายใหญ่นั้นไม่ได้หมายถึงโอกาสทางธุรกิจที่สดใสเสมอ


ยกตัวอย่างกรณีของ Just Eat Takeaway ซึ่งเป็นบริษัทสัญชาติฮอลแลนด์ที่ลงทุนถึง 7,300 ล้านดอลลาร์เพื่อซื้อกิจการของ Grubhub ซึ่งเป็นบริษัทอเมริกันไป กลับต้องประสบปัญหาไม่สามารถทำกำไรได้ดังหวัง โดยเฉพาะในรัฐนิวยอร์ก ซึ่งทางการเพิ่งบังคับใช้กฎหมายควบคุมอัตราค่าธรรมเนียมที่เรียกเก็บจากร้านอาหารเมื่อเดือนสิงหาคมที่ผ่านมา ซึ่งทางบริษัทกล่าวว่า น่าจะทำให้ตนสูญเสียรายได้ในครึ่งหลังของปีนี้ถึง 100 ล้านยูโร หรือประมาณ 116 ล้านดอลลาร์ และทำให้ราคาหุ้นของบริษัทร่วงถึงกว่า 20 เปอร์เซ็นต์ไปแล้วในปีนี้


ดังนั้น เพื่อให้ธุรกิจอยู่ต่อไปได้ นักวิเคราะห์ประเมินว่า จะมีการควบรวมกิจการระหว่างผู้ให้บริการต่างๆ เพิ่มขึ้นอีกในไม่ช้านี้


ขณะเดียวกัน รอยเตอร์ รายงานว่า ผู้ประกอบการบางแห่งเริ่มหันมาจับตลาดการสั่งซื้อของชำจากซูเปอร์มาร์เก็ตที่กำลังขยายตัวต่อเนื่องอยู่ ภายใต้ความร่วมมือระหว่างผู้ให้บริการจัดส่งและซูเปอร์มาร์เก็ตที่มีร้านสาขาอยู่มากมายทั่วประเทศแล้ว ซึ่งน่าจะเป็นหนทางที่ช่วยให้ธุรกิจจัดส่งนี้เดินหน้าขยับขยายต่อไปได้ แม้หลังวิกฤตโควิด-19 คลี่คลายลงก็ตาม


 


(ที่มา: สำนักข่าว รอยเตอร์)",https://www.voathai.com/a/food-meal-delivery-pandemic-covid19-fades/6278855.html,"Thu, 21 Oct 2021 03:16:48 +0700"
ผู้นำฝ่ายตรงข้ามรัฐบาลรัสเซีย 'นาวาลนี' ได้รับรางวัลสิทธิมนุษยชนอียู,"สภาสหภาพยุโรปประกาศมอบรางวัลสูงสุดด้านสิทธิมนุษยชนของสหภาพยุโรปให้แก่นายอเล็กเซ นาวาลนี ผู้นำฝ่ายตรงข้ามรัฐบาลรัสเซียที่ถูกจองจำ จากการยืนหยัดต่อต้านอำนาจของประธานาธิบดีวลาดิเมียร์ ปูติน


สภาสหภาพยุโรปประกาศทางทวิตเตอร์ว่า นายนาวาลนีคือผู้ได้รับรางวัล Sakharov Prize for Freedom of Thought ประจำปีนี้ โดยรางวัลนี้ตั้งชื่อตามนายอังเดร ซาคารอฟ ผู้ต่อต้านสหภาพโซเวียตในอดีต  




ในการประกาศครั้งนี้ สภาสหภาพยุโรปยังได้วิพากษ์วิจารณ์ประธานาธิบดีปูตินอย่างเปิดเผย พร้อมเรียกร้องให้ปล่อยตัวนายนาวาลนีเป็นอิสระ รวมทั้งนักโทษการเมืองคนอื่น ๆ ด้วย


อเล็กเซ นาวาลนี วัย 45 ปี ถูกจับกุมเมื่อเดือนมกราคมที่สนามบินในกรุงมอสโก หลังจากเดินทางกลับจากการรักษาตัวที่เยอรมนีเนื่องจากถูกวางยาพิษ เขาถูกตัดสินจำคุก 2 ปีครึ่งจากข้อหาละเมิดการภาคทัณฑ์ที่ติดตัวมาตั้งแต่การถูกดำเนินคดีเมื่อปี ค.ศ. 2014 


อียูได้ใช้มาตรการลงโทษบรรดาผู้นำรัสเซียจากการณีการวางยาพิษและคุมขังนายนาวาลนี แต่ทางรัฐบาลรัสเซียปฏิเสธความเกี่ยวข้อง พร้อมกับวิจารณ์อียูว่าแทรกแซงกิจการภายในของรัสเซีย 




ทั้งนี้ พิธีมอบรางวัลซาคารอฟอย่างเป็นทางการจะมีขึ้นในเดือนธันวาคมที่ฝรั่งเศส โดยผู้ชนะรางวัลนี้จะได้เงินรางวัล 59,000 ดอลลาร์ 


ในอดีต มีบุคคลสำคัญหลายคนที่ได้รับรางวัลนี้ รวมทั้งอดีตประธานาธิบดีแอฟริกาใต้ เนลสัน แมนเดลลา, นักรณรงค์ด้านการศึกษาชาวปากีสถาน มาลาลา ยูซาฟไซ รวมทั้งพรรคฝ่ายค้านของเวเนซุเอลา 


(ข้อมูลบางส่วนมาจากสำนักข่าวเอพี และรอยเตอร์)",https://www.voathai.com/a/jailed-russian-opposition-leader-navalny-wins-top-eu-human-rights-prize/6278675.html,"Thu, 21 Oct 2021 01:04:38 +0700"
เกิดเหตุระเบิดรถโดยสารกองทัพบกซีเรีย สังหารอย่างน้อย 14 ชีวิต,"เมื่อวันพุธ สื่อทางการซีเรียรายงานว่า เกิดเหตุระเบิดรถโดยสารของกองทัพบกซีเรียในกรุงดามัสกัส จนเป็นเหตุให้มีผู้เสียชีวิตอย่างน้อย 14 คน



เหตุโจมตีดังกล่าวเป็นหนึ่งในเหตุร้ายแรงที่สุดในกรุงดามัสดัส นับตั้งแต่กองกำลังของประธานาธิบดีบาชาร์ อัล-อัสซาด ขับไล่กองกำลังของฝ่ายค้านออกจากชานเมืองหลวงของซีเรียเมื่อปีค.ศ. 2018 อย่างไรก็ตาม การต่อสู้ระหว่างรัฐบาลซีเรียกับกลุ่มกองกำลังที่ดำเนินมาสิบปี ก็ยังคงดำเนินต่อไปในพื้นอื่น ๆ ของประเทศ



ยังไม่มีผู้ใดแสดงความรับผิดชอบต่อเหตุดังกล่าวโดยทันที โดยเหตุระเบิดนี้เกิดใกล้กับจุดเปลี่ยนรถซึ่งมักคลาคล่ำไปด้วยผู้โดยสารและนักเรียน



สื่อทางการของซีเรียรายงานโดยอ้างแหล่งข่าวจากกองทัพว่า ระเบิดสองลูกถูกติดตั้งในรถโดยสารคันดังกล่าวก่อนที่รถคันดังกล่าวจะขนส่งเจ้าหน้าที่กองทัพบก และต่อมากองทัพบกได้ถอดสลักระเบิดลูกที่สามออกได้



ทั้งนี้ หนึ่งในเหตุระเบิดครั้งใหญ่ที่สุดของกรุงดามัสกัสเกิดขึ้นเมื่อปีค.ศ. 2017 โดยมือระเบิดพลีชีพก่อเหตุที่อาคารตุลาการและร้านอาหาร เป็นเหตุให้มีผู้เสียชีวิตเกือบ 60 คน กลุ่มรัฐอิสลามอ้างความรับผิดชอบต่อเหตุดังกล่าว


อย่างไรก็ตาม แม้กลุ่มรัฐอิสลามไม่ได้ประกาศคุมพื้นที่ในซีเรียนับตั้งแต่ปีค.ศ. 2019 แต่ยังคงเป็นภัยคุกคามโดยซุ่มกองกำลังในทะเลทรายของซีเรีย


ก่อนเกิดเหตุระเบิดครั้งนี้ไม่นาน กองทัพบกซีเรียบุกเมืองอะริฮา ซึ่งเป็นเมืองที่ตั้งของกลุ่มแข็งข้อต่อต้านแห่งสุดท้ายทางตะวันตกเฉียงเหนือของซีเรีย เป็นเหตุให้มีผู้เสียชีวิตอย่างน้อยสิบคน รวมทั้งเด็กสี่คนและผู้หญิงหนึ่งคน



กลุ่มสังเกตการณ์ด้านสิทธิมนุษยชนของซีเรียระบุว่า เหตุโจมตีของกองทัพบกซีเรียทำให้มีผู้เสียชีวิตที่เป็นพลเรือนมากที่สุดในย่านเมืองอิดลิบ นับตั้งแต่เดือนมีนาคมปีที่แล้ว ซึ่งเป็นช่วงที่มีการเจรจาข้อตกลงพักรบโดยตุรกีและรัสเซีย อย่างไรก็ตาม กลับมีการละเมิดข้อตกลงดังกล่าวอย่างต่อเนื่องนับตั้งแต่นั้นมา



(ข้อมูลบางส่วนจากสำนักข่าว The Associated Press สำนักข่าว AFP และสำนักข่าวรอยเตอร์)",https://www.voathai.com/a/bomb-attack-syrian-army-bus-damuscus-kills-at-least-14/6278781.html,"Thu, 21 Oct 2021 02:27:07 +0700"
รัสเซียเป็นเจ้าภาพการประชุมนานาชาติ หารือตาลิบันถึงวิกฤตอัฟกัน,"รัสเซียชื่นชมความพยายามของรัฐบาลตาลิบันในการพัฒนาสถานการณ์ความมั่นคงและการเมืองในประเทศ แต่ยังเน้นว่ากลุ่มตาลิบันต้องเปิดให้ทุกฝ่ายมีส่วนร่วมในการปกครองเพื่อให้เกิดสันติภาพที่มั่นคงในอัฟกานิสถาน



นายเซอร์เก ลาฟรอฟ รัฐมนตรีว่าการกระทรวงการต่างประเทศรัสเซีย กล่าวถึงท่าทีดังกล่าวของรัสเซียระหว่างเปิดการประชุมในกรุงมอสโก เพื่อหารือถึงวิกฤตในอัฟกานิสถานกับแกนนำกลุ่มตาลิบันและตัวแทนจากสิบประเทศ รวมทั้ง จีน ปากีสถาน อิหร่าน และอินเดีย



นายลาฟรอฟ ระบุว่า รัสเซียต้องการให้ทั่วโลกให้ความช่วยเหลือทางการเงิน เศรษฐกิจ และมนุษยธรรมแก่อัฟกานิสถาน เพื่อป้องกันไม่ให้เกิดวิกฤตด้านมนุษยธรรมในประเทศดังกล่าว



ในขณะเดียวกัน นายอับดุล ซาลาม ฮานาฟิ รองนายกรัฐมนตรีของรัฐบาลตาลิบัน เรียกร้องให้ทั่วโลกให้การรับรองรัฐบาลตาลิบัน รวมถึงเรียกร้องให้สหรัฐฯ ยุติการอายัดทรัพย์สินของรัฐบาลอัฟกันมูลค่าราว 10,000 ล้านดอลลาร์ในทุนสำรองระหว่างประเทศ


นายซาบิฮุลลาห์ มูจาฮิด โฆษกกลุ่มตาลิบัน ยังเผยแพร่แถลงการณ์ของนายฮานาฟิ ที่ระบุว่า รัฐบาลตาลิบันเปิดให้ทุกฝ่ายมีส่วนร่วมอยู่แล้ว และจะไม่เปิดรับข้อตกลงใด ๆ ภายใต้แรงกดดัน



ทางด้านนายลาฟรอฟ กล่าวก่อนการประชุมว่า การหารือครั้งนี้จะไม่พูดถึงการรับรองรัฐบาลตาลิบัน โดยเน้นว่ากลุ่มตาลิบันต้องทำให้ได้ตามความคาดหวังด้านสิทธิมนุษยชนก่อน






ท่าทีของนายฮานาฟิมีขึ้นหนึ่งวันหลังนายวอลลี อเดเยโม รัฐมนตรีช่วยว่ากระทรวงการคลังสหรัฐฯ ระบุว่า ยังไม่มีความเป็นไปได้ที่รัฐบาลตาลิบันจะได้รับอนุญาตให้เข้าถึงทรัพย์สินของอัฟกานิสถานในทุนสำรอง โดยเขาระบุว่า จะต้องคงการลงโทษอัฟกานิสถานเอาไว้ในขณะที่หาทางช่วยเหลือทางมนุษยธรรมให้แก่ชาวอัฟกัน



ทั้งนี้ กลุ่มตาลิบันกลับมาปกครองประเทศอีกครั้งเมื่อเดือนสิงหาคม หลังสหรัฐฯ และชาติตะวันตกถอนกองกำลังทั้งหมดออกจากอัฟกานิสถาน เป็นเวลาเกือบ 20 ปีหลังหลุ่มตาลิบันถูกกองกำลังทหารที่นำโดยสหรัฐฯ โค่นอำนาจ เนื่องจากให้ที่กบดานแก่สมาชิกกลุ่มอัลเคดาที่ก่อการร้ายโจมตีสหรัฐฯ



สหรัฐฯ และชาติตะวันตกอื่น ๆ กำลังหาทางประสานงานกับกลุ่มตาลิบันโดยไม่มอบความชอบธรรมให้กลุ่มดังกล่าว ในขณะเดียวกันก็อำนวยความสะดวกให้มีการช่วยเหลือด้านมนุษยธรรมแก่ชาวอัฟกันด้วย



นายอเดเยโม ระบุว่า กระทรวงการคลังสหรัฐฯ กำลังดำเนินการภายใต้กรอบการลงโทษอัฟกานิสถาน เพื่อให้กลุ่มด้านมนุษยธรรมต่าง ๆ มั่นใจว่าสหรัฐฯ ต้องการอำนวยความสะดวกให้แก่พวกเขา



ในที่ประชุมเมื่อวันพุธ จีนยังคงยืนยันร่วมมือกับตาลิบัน เพื่อช่วยให้ตาลิบันรับมือกับความท้าทายด้านเศรษฐกิจและมนุษยธรรม ทางด้านสหรัฐฯ ก็ได้รับเชิญให้เข้าร่วมการประชุมดังกล่าว แต่สหรัฐฯ ไม่เข้าร่วมประชุมโดยให้เหตุผลด้านการเดินทาง




ทั้งนี้ กลุ่มตาลิบันถูกตำหนิวิจารณ์ทั้งในประเทศและต่างประเทศเนื่องจากไม่ปฏิบัติตามคำสัญญาที่จะคุ้มครองสิทธิสตรีและสิทธิของชนกลุ่มน้อย



กลุ่มตาลิบันยังถูกกล่าวหาว่าข่มเหงสมาชิกของรัฐบาลอัฟกันที่ถูกโค่นอำนาจ โดยทางกลุ่มปฏิเสธว่า ข้อกล่าวหานั้นไม่มีมูลและถูกปลุกปั่นโดยเหตุผลทางการเมือง



ทางรัสเซียระบุว่า ตนดำเนินการทางการทูตเพื่อรวบรวมเสียงสนับสนุนให้รัฐบาลตาลิบัน เนื่องจากกังวลว่าความไม่มั่นคงในภูมิภาคที่มีมาอย่างต่อเนื่อง อาจทำให้กลุ่มก่อการร้ายแสดงท่าทีคุกคามประเทศเพื่อนบ้านของอัฟกานิสถาน รวมถึงในพื้นที่อื่นๆ ของภูมิภาค



รมต. ต่างประเทศของรัสเซียแสดงท่าทีดังกล่าวระหว่างการประชุมเมื่อวันพุธ และเตือนให้กลุ่มตาลิบันปฏิบัติตามคำสัญญาของตนที่เคยระบุไว้ว่า จะป้องกันไม่ให้กลุ่มก่อการร้ายคุกคามมิตรประเทศและพันธมิตรของรัสเซีย



ในช่วงไม่กี่สัปดาห์ที่ผ่านมา กลุ่มไอเอส โคราซาน ซึ่งเป็นสาขาของกลุ่มรัฐอิสลามในอัฟกานิสถาน ก่อเหตุระเบิดหลายสิบครั้ง ทำให้มีผู้เสียชีวิตและบาดเจ็บหลายร้อยคนทั่วอัฟกานิสถาน ส่วนใหญ่เป็นประชาชน ความรุนแรงดังกล่าวสร้างความกังวลต่อประเทศเพื่อนบ้านอัฟกานิสถาน ซึ่งตั้งคำถามว่า กลุ่มตาลิบันจะสามารถรับมือกับภัยก่อการร้ายที่เพิ่มมากขึ้นได้หรือไม่



(ข้อมูลบางส่วนจากสำนักข่าวรอยเตอร์)",https://www.voathai.com/a/moscow-hosts-international-talks-taliban-discuss-afghan-crisis/6278742.html,"Thu, 21 Oct 2021 01:52:44 +0700"
วาติกันเปิดตัว ‘Click to Pray 2.0’ ช่วยผู้มีศรัทธาเข้าใกล้พระเจ้าผ่านออนไลน์,"นครรัฐวาติกันเปิดตัวแอปพลิเคชั่นปรับปรุงใหม่ “Click to Pray 2.0” เพื่ออำนวยความสะดวกให้ผู้นับถือศาสนาคริสต์สามารถจัดเวลาสวดมนต์ในยุคดิจิทัลได้อย่างสะดวกมากขึ้น


สำนักข่าว รอยเตอร์ รายงานว่า เจ้าหน้าที่วาติกันและพระคาร์ดินัล 1 รูป ร่วมกันแถลงข่าวการเปิดตัวแอปใหม่นี้เมื่อวันอังคาร ซึ่งเป็นการอัพเดทปรับปรุงระบบครั้งใหญ่นับตั้งแต่เมื่อครั้งเริ่มเปิดใช้งานแอปนี้เมื่อปี ค.ศ. 2016


ผู้สื่อข่าวกล่าวว่า การแถลงข่าวนั้นจัดขึ้นในรูปแบบที่คล้ายกับการเปิดตัวผลิตภัณฑ์ใหม่ของบริษัทต่างๆ ในซิลิคอนแวลลีย์ ที่นำเสนอวิดีโอคลิปแสดงฟังก์ชั่นล่าสุดต่างๆ ซึ่งรวมถึงระบบวางแผนส่วนบุคคล (personal planner) ที่ช่วยให้ผู้ใช้งานจัดสรรเวลาสำหรับการสวดมนต์ในแต่ละวัน โดยตัวแอปจะส่งคำเตือนมาล่วงหน้าเพื่อให้เตรียมตัวเข้าสู่ความสงบและเข้าถึงพระผู้เป็นเจ้า


หลวงพ่อ เฟรเดอริค ฟอร์นอส กล่าวว่า “การสวดมนต์นั้นไม่ใช่การเสียเวลา อย่างที่หลายคนคิด แต่การสวดมนต์นั้นเป็นเหมือนเมล็ดพันธุ์แห่งแสงสว่างในความมืดมิดของโลก ที่จะผลิดอกออกผลสำหรับผู้ปฏิบัติเมื่อถึงเวลาที่เหมาะสมเอง”


รายงานข่าวระบุว่า แอป “Click to Pray 2.0” นั้นมีให้ผู้ใช้งานเลือกภาษาได้ถึง 7 ภาษา โดยเป็นภาษาตะวันตก 6 ภาษา และภาษาจีน ที่จะอำนวยความสะดวกให้สานุศิษย์ได้ร่วมสวดมนต์พร้อมๆ กับสมเด็จพระสังฆราช ฟรานซิส ได้อย่างง่ายดาย


นอกจากนั้น แอปนี้ ยังมีฟังก์ชั่น “School of Prayer” ที่มีจุดประสงค์ช่วยผู้ที่ต้องการจะเริ่มหันมาสวดมนต์ได้ลงมือทำเสียที พร้อมๆ กันอำนวยความสะดวกในการจัดตั้งกลุ่มผู้ร่วมสวดมนต์ทั่วโลกไปด้วย


นครรัฐวาติกันเริ่มผลักดันตนเองให้เข้าไปอยู่ในโลกของสื่อสังคมออนไลน์อย่างเต็มตัวภายใต้โป๊ปฟรานซิส และเจ้าหน้าที่เปิดเผยว่า เมื่อวันเสาร์ที่ผ่านมา มีผู้อ่านทวีตของสมเด็จพระสังฆราชเกี่ยวกับปัญหาความอยุติธรรมทางสังคมแล้วถึงกว่า 50 ล้านคน


 


(ที่มา: สำนักข่าว รอยเตอร์)",https://www.voathai.com/a/vatican-click-to-pray-application/6278898.html,"Thu, 21 Oct 2021 03:46:54 +0700"
ควีนเอลิซาเบธที่ 2 ทรงยกเลิกพระราชกรณียกิจ ทรงพักผ่อนตามคำแนะนำแพทย์,"เมื่อวันพุธ พระราชวังบักกิงแฮมของอังกฤษระบุว่า สมเด็จพระราชินีนาถเอลิซาเบธที่ 2 ทรงยกเลิกกำหนดการเสด็จพระราชดำเนินเยือนไอร์แลนด์เหนือ โดยจะทรงพักผ่อน “อย่างไม่เต็มพระทัยนัก” ในช่วงไม่กี่วันข้างหน้านี้ตามคำแนะนำของแพทย์



พระราชวังบักกิงแฮมระบุในแถลงการณ์ว่า สมเด็จพระราชินีนาถยังทรงมีสภาพจิตใจที่ดี และทรงผิดหวังที่ไม่สามารถเสด็จเยือนไอร์แลนด์เหนือเพื่อปฏิบัติพระราชกรณียกิจได้ โดยพระประมุขของอังกฤษพระราชทานพรให้ชาวไอร์แลนด์เหนือและทรงมุ่งมั่นเสด็จเยือนพื้นที่ดังกล่าวในอนาคต



ประกาศดังกล่าวมีขึ้นไม่กี่วันหลังสมเด็จพระราชินีนาถทรงใช้ไม้เท้าขณะทรงพระดำเนินที่โบสถ์เวสต์มินสเตอร์แอบบีย์ ขณะทรงเข้าร่วมพิธีครบรอบหนึ่งร้อยปีของก่อตั้งสมาคม Royal British Legion ซึ่งเป็นองค์กรการกุศลของกองทัพอังกฤษ



ก่อนหน้านี้ มีรายงานว่าสมเด็จพระราชินีนาถทรงเคยใช้ไม้เท้าเมื่อปีค.ศ. 2003 อย่างไรก็ตาม ช่วงเวลานั้นเป็นช่วงหลังจากที่สมเด็จพระราชินีนาถทรงเข้ารับการถวายการผ่าตัดพระชานุ


สำนักข่าว The Associated Press รายงานโดยอ้างแหล่งข่าวรายหนึ่ง ที่ระบุว่า การตัดสินใจของพระประมุขอังกฤษครั้งนี้ไม่เกี่ยวกับโรคโควิด-19



สมเด็จพระราชินีนาถพระชนมพรรษา 95 พรรษาผู้นี้ ทรงเป็นกษัตริย์ที่ครองราชย์นานที่สุดในโลกและยังคงทรงประกอบพระราชกรณียกิจอย่างต่อเนื่อง โดยเมื่อวันอังคาร ทรงพระราชทานวโรกาสให้คณะทูตเข้าเฝ้า และทรงเป็นเจ้าภาพงานเลี้ยงต้อนรับนักธุรกิจชั้นนำทั่วโลกที่พระราชวังวินด์เซอร์



(ข้อมูลบางส่วนจากสำนักข่าว The Associated Press)",https://www.voathai.com/a/queen-elizabeth-cancels-schedule-accepts-medical-advice-rest/6278817.html,"Thu, 21 Oct 2021 02:48:05 +0700"
แพทย์สหรัฐฯ ปลูกถ่ายไตหมูสู่ร่างกายมนุษย์ได้สำเร็จเป็นครั้งแรก,"นับเป็นครั้งแรกที่แพทย์ในสหรัฐฯประสบความสำเร็จในการปลูกถ่ายอวัยวะไตของหมูสู่ร่างกายของผู้ป่วยได้ ผลลัพธ์เห็นได้จากการที่ระบบภูมิคุ้มกันของร่างกายของผู้ป่วยไม่มีปฏิกิริยาการปฏิเสธอวัยวะของหมู สิ่งนี้อาจเปิดหนทางใหม่ให้แก่ผู้ป่วยโรคไตจำนวนมากที่ต้องการเปลี่ยนถ่ายอวัยวะในอนาคต


การปลูกถ่ายครั้งนี้เกิดขึ้นที่โรงพยาบาล NYU Langone Health ในนครนิวยอร์กของสหรัฐฯ โดยแพทย์ใช้อวัยวะของหมูที่ได้รับการตัดแต่งพันธุกรรมเพื่อไม่ให้ผลิตโมเลกุลที่ร่างกายมนุษย์มักจะปฏิเสธ


ทางแพทย์ได้ปรึกษาผู้เชี่ยวชาญด้านศาสนา จรรยาบรรณแพทย์และนักกฎหมาย ก่อนที่จะได้รับอนุญาตจากครอบครัวของผู้ป่วยให้ลงมือผ่าตัดและปลูกถ่ายไต เนื่องจากผู้ป่วยรายนี้ใส่เครื่องช่วยหายใจและมีภาวะสมองตายควบคู่กับสัญญาณการทำงานของไตที่ผิดปกติ


แพทย์ทำการปลูกถ่ายไตโดยการต่ออวัยวะไตของหมูเข้ากับเส้นเลือดของผู้ป่วย ไตของหมูที่นำมาปลูกถ่ายนั้นอยู่นอกร่างกายผู้ป่วยเป็นเวลาถึงสามวันเพื่อให้นักวิจัยสามารถศึกษาและติดตามอาการได้อย่างละเอียด




ดร. โรเบิร์ต มอนกอแมรี่ซึ่งเป็นหัวหน้าการค้นคว้าวิจัยและการผ่าตัดบอกกับสำนักข่าวรอยเตอร์ว่า “ทุกอย่างดูเป็นปกติ” และไตที่นำมาปลูกถ่ายนั้นสามารถผลิตปัสสาวะได้ในระดับที่เหมือนกับไตของมนุษย์ที่แพทย์มักนำมาใช้เวลาปลูกถ่าย ทั้งนี้ ค่าครีเอตินิน (Creatinine) ซึ่งเป็นค่าการทำงานของไตที่เคยสูงก็กลับลดลงมาอยู่ในระดับปกติอีกด้วย


ตามรายงานสำนักข่าวรอยเตอร์ นักวิจัยพยายามาหลายสิบปีเพื่อที่จะปลูกถ่ายอวัยวะจากสัตว์สู่คนให้สำเร็จ แต่ก็มักล้มเหลวเนื่องจากร่างกายมนุษย์จะทำการปฏิเสธอวัยวะของสัตว์ที่นำมาใช้เพื่อปลูกถ่ายโดยทันที ทีมของดร. มอนกอแมรี่จึงคิดทฤษฏีขึ้นว่าใช้อวัยวะจากหมูที่มีการตัดต่อพันธุ์กรรมแทนหมูทั่วไป โดยหมูพันธุ์นี้คือพันธุ์ GalSafe นั้นจะไม่มีโมโลกุลน้ำตาลที่ชื่อว่า alpha-gal ที่ร่างกายมนุษญ์มักจะปฏิเสธ


หมูพันธุ์ GalSafe นั้นถูกคิดค้นและตัดแต่งพันธุกรรมโดยบริษัท Revivicor ของสหรัฐฯซึ่งหมูพันธุ์ดังกล่าวได้รับการรับรองจากสำนักงานคณะกรรมการอาหารและยา (FDA) ของสหรัฐฯ ในปลายปี 2020 ให้สามารถนำไปใช้ทางการแพทย์และการบริโภคสำหรับผู้ที่แพ้เนื้อทั่วไปได้


สมาคม United Network for Organ Sharing ในสหรัฐฯระบุมีผู้คนเกือบ 107,000 คนต้องการปลูกถ่ายอวัยวะ โดยจากยอดดังกล่าว ผู้ป่วยที่ต้องการปลูกถ่ายไตมีถึง 90,000 และระยะเวลาโดยเฉลี่ยในการรอไตเพื่อมาปลูกถ่ายนั้นก็จะอยู่ที่ราว 3 ถึง 5 ปี


ดร. มอนกอแมรี่ กล่าวด้วยว่า การปลูกถ่ายไตที่สำเร็จครั้งนี้ถือเป็นการเปิดทางให้เกิดการทดลองใหม่ๆสำหรับผู้ป่วยโรคไตระยะสุดท้าย โดยในอนาคตประมาณ 1 หรือ 2 ปีข้างหน้า ไตของหมูอาจถูกนำมาใช้เพื่อเป็นยืดระยะเวลาให้ผู้ป่วยจนกว่าไตของมนุษย์จะมาถึงและทำการเปลี่ยนถ่ายให้ผู้ป่วยได้ หรือไตของหมูนั้นอาจสามารถนำมาแทนไตมนุษย์ได้ตลอดไปเลย


สุดท้ายนี้ นักวิจัยก็กำลังค้นคว้าความเป็นไปได้ที่จะนำเอาอวัยวะส่วนอื่นๆของหมูที่ถูกตัดต่อพันธุกรรม เช่น หัวใจ หรือ ผิวหนัง มาพัฒนาและปลูกถ่ายให้ผู้ป่วย


(ที่มา สำนักข่าวรอยเตอร์)",https://www.voathai.com/a/us-surgeons-successfully-test-pig-kidney-transplant/6278795.html,"Thu, 21 Oct 2021 05:32:13 +0700"
อย.สหรัฐฯ อนุมัติวัคซีนบูสเตอร์ โมเดอร์นา-จอห์นสัน แอนด์ จอห์นสัน,"สำนักงานคณะกรรมการอาหารและยาแห่งสหรัฐฯ (FDA) อนุมัติการฉีดวัคซีนโควิด-19 เพื่อเสริมภูมิคุ้มกัน หรือ บูสเตอร์ ของโมเดอร์นา (Moderna) และจอห์นสัน แอนด์ จอห์นสัน (Johnson & Johnson) พร้อมแสดงจุดยืนสนับสนุนให้ชาวอเมริกันเลือกฉีดวัคซีนเข็มเพิ่มเติมที่แตกต่างจากวัคซีนโดสแรกได้ .


สำนักข่าว รอยเตอร์ รายงานคำสั่งอนุมัติของ FDA ที่มีออกมาในช่วงเย็นวันพุธตามเวลาในสหรัฐฯ ซึ่งจะช่วย ให้ผู้คนอีกนับล้านในสหรัฐฯ สามารถเข้ารับวัคซีนเข็มเพิ่มเติม เพื่อต่อสู้กับการระบาดของเชื้อโคโรนาไวรัสสายพันธุ์เดลตาที่มีความสามารถแพร่กระจายตัวได้สูง และทำให้มีผู้ที่รับวัคซีนครบโดสไปก่อนหน้ากลายมาเป็นผู้ป่วยโควิด-19 ได้เป็นจำนวนมากแล้ว


ก่อนหน้านี้ FDA เพิ่งอนุมัติการฉีดวัคซีนบูสเตอร์ของไฟเซอร์ (Pfizer) สำหรับประชาชนบางกลุ่มที่รับวัคซีนเข็มที่ 2 ไปอย่างน้อย 6 เดือนแล้ว โดยกลุ่มเป้าหมายสำหรับนโยบายดังกล่าว มีอาทิ ผู้ที่มีอายุตั้งแต่ 65 ปีขึ้นไป ผู้ที่อาศัยอยู่ในบ้านพักคนชรา เจ้าหน้าที่ที่ปฏิบัติงานในส่วนหน้า เช่น ครู และบุคลากรด้านการแพทย์ รวมทั้ง ผู้ที่มีอายุระหว่าง 50 และ 64 ปี ที่มีปัญหาสุขภาพอยู่แล้ว


และเมื่อสัปดาห์ที่แล้ว คณะที่ปรึกษาของ FDA ลงมติแนะนำให้ฉีดวัคซีนเข็มที่ 3 ของ โมเดอร์นา สำหรับผู้ที่เคยรับวัคซีนของบริษัทนี้ครบโดสแล้ว และยังแนะนำให้ฉีดวัคซีนเข็มที่ 2 ของ จอห์นสัน แอนด์ จอห์นสัน สำหรับผู้ที่ฉีดวัคซีนสูตร 1 เข็มนี้ไปอย่างน้อย 2 เดือนที่แล้วด้วย


ทั้งนี้ ผลการศึกษาโดยสถาบันสุขภาพแห่งชาติสหรัฐฯ (U.S. National Institute of Heath) ชี้ว่า ผู้ที่เคยได้รับวัคซีนแบบ 1 เข็มของ จอห์นสัน แอนด์ จอห์นสัน แล้วได้วัคซีนบูสเตอร์ ของ โมเดอร์นา จะมีแอนติบอดี (Antibody) เพิ่มขึ้นถึงกว่า 76 เท่า หรือหากได้รับบูสเตอร์ของไฟเซอร์ ปริมาณแอนติบอดี จะเพิ่มขึ้น 35 เท่า ขณะที่การรับวัคซีนเข็มที่ 2 ของ จอห์นสัน แอนด์ จอห์นสัน เอง กลับเพิ่มระดับแอนติบอดีเพียง 4 เท่าเท่านั้น


ก่อนหน้านี้ หลายประเทศ ซึ่งรวมถึง สหราชอาณาจักร ได้สนับสนุนแผนยุทธศาสตร์การฉีดวัคซีนผสมสูตรไปแล้ว สำหรับวัคซีนของบริษัท แอสตราเซเนกา ที่มีใช้กันอย่างแพร่หลายแต่ไม่ได้รับอนุญาตให้มีการฉีดในสหรัฐฯ


ขณะเดียวกัน มีรายงานข่าวว่า คณะกรรมการที่ปรึกษาของ ศูนย์ควบคุมและป้องกันโรคสหรัฐฯ (CDC) จะออกคำแนะนำเกี่ยวกับกลุ่มคนที่ควรได้รับวัคซีนบูสเตอร์ ของโมเดอร์นา และ จอห์นสัน แอนด์ จอห์นสัน ในวันพฤหัสบดีนี้ด้วย


 


(ที่มา: สำนักข่าว รอยเตอร์)",https://www.voathai.com/a/fda-covid19-vaccine-booster-moderna-johnsonandjohnson/6278983.html,"Thu, 21 Oct 2021 05:27:26 +0700"
จับตาความคืบหน้ายาต้านโควิดสี่สูตร ด่านสุดท้ายเอาชนะโรคระบาด ?,"แอสตราเซเนกา (Astrazeneca) อิไล ลิลลี แอนด์ คัมปานี (Eli Lilly and Company) รีเจเนรอน (Regeneron) และแกล็กโซสมิธไคลน์ (GlaxoSmithKline) เป็นสี่บริษัทสำคัญที่พัฒนายาต้านโควิดโดยใช้โมโนโคลนอลแอนติบอดี แอนติบอดีประเภทนี้จะเลียนแบบแอนติบอดีตามธรรมชาติเพื่อต่อสู้กับการติดเชื้อ โดยที่โมโนโคลนอลแอนติบอดีที่นำมาใช้นี้ผลิตในห้องปฏิบัติการ  
 
ยาต้านโควิดแตกต่างกับวัคซีนตรงที่ตัวยาจะไม่ต้องพึ่งร่างกายของผู้รับยาเพื่อสร้างภูมิต้านทาน ทำให้ยาสามารถช่วยผู้ป่วยที่มีระบบภูมิคุ้มกันอ่อนแอได้  
 
สำนักข่าวรอยเตอร์รวบรวมข้อมูลความคืบหน้าการพัฒนายาต้านโควิดของสี่บริษัทดังกล่าว 
 
แอสตราเซเนกา (AstraZeneca)
 
ยา AZD7442 ของบริษัทแอสตราเซเนกา เป็นยาสูตรที่ผสมโมโนโคลนอลแอนติบอดี (แอนติบอดีที่สร้างจากเซลล์เม็ดเลือดขาวที่ออกแบบมาให้มีความจำเพาะต่อความต้องการ) สองสูตร โดยจะให้โดยการฉีดติดกันสองครั้ง มีจุดประสงค์เพื่อป้องกันและรักษาโรคโควิด-19 
 
5 ตุลาคม : แอสตราเซเนกาขออนุมัติใช้ยาสูตรดังกล่าวเป็นการฉุกเฉินจากทางการสหรัฐฯ เพื่อใช้เป็นยาป้องกันโรค 
 
11 ตุลาคม : ทางบริษัทระบุว่า จะส่งข้อมูลใหม่ของประสิทธิภาพการรักษาของขาให้หน่วยงานกำกับดูแลด้านยาทั่วโลก 
 
14 ตุลาคม : หน่วยงานกำกับดูแลยายุโรป (European Medicines Agency) ระบุว่า ได้เริ่มทบทวนประสิทธิภาพการรักษาของยาสูตรนี้แล้ว 





ผลการทดลอง 
 
มิถุนายน : แอสตราเซเนการะบุว่า การทดลองยาขั้นสุดท้ายไม่สามารถระบุได้ว่า การรักษาด้วยยาสูตรนี้จะป้องกันไม่ให้ผู้รับยาที่สัมผัสไวรัส ติดเชื้อไวรัสได้หรือไม่ 
 
สิงหาคม: การทดลองอีกส่วนระบุว่า การรักษาด้วยยาสามารถลดความเสี่ยงที่ผู้รับยาจะแสดงอาการโรคโควิด-19 ได้ 77 เปอร์เซ็นต์  
 
11 ตุลาคม: ข้อมูลระบุว่า ยา AZD7442 ลดอาการของโรคโควิด-19 ขั้นร้ายแรงหรือการเสียชีวิตได้ 50 เปอร์เซ็นต์ ในผู้ป่วยที่ไม่ได้เข้ารับการรักษาในโรงพยาบาลและมีอาการของโรคไม่เกินเจ็ดวัน  
 
ข้อตกลงสั่งซื้อยา 
 
มีนาคม: แอสตราเซเนการะบุว่า จะส่งมอบยาไม่เกิน 500,000 โดสให้สหรัฐฯ ซึ่งมากกว่าข้อตกลงเดิมเมื่อเดือนตุลาคมปีที่แล้ว ที่เคยตกลงไว้ที่ 200,000 โดส โดยหากได้รับการอนุมัติจากอ.ย. สหรัฐฯ ยาสูตรนี้จะได้รับการอนุมัติให้ใช้เป็นการฉุกเฉิน 
 
รัฐบาลอังกฤษยังทำข้อตกลงเบื้องต้นกับแอสตราเซเนกาในการส่งมอบยากว่า 1 ล้านโดส 
 
อิไล ลิลลี แอนด์ คัมปานี (Eli Lilly and Company)


ยาของอิไล ลิลลี เป็นสูตรผสมของแอนติบอดีสองชนิด คือแบมลานิวิแมบ (bamlanivimab) และเอเทเซวิแมบ (Etesevimab) โดยมีจุดประสงค์เพื่อรักษาผู้ป่วยโรคโควิด-19 ที่มีอาการระดับเบื้องต้นถึงปานกลาง 


กุมภาพันธ์: อ.ย. สหรัฐฯ อนุมัติให้ใช้ยาสูตรนี้ได้เป็นการฉุกเฉิน เพื่อรักษาผู้ป่วยที่มีความเสี่ยงเป็นโรคโควิด-19 ขั้นร้ายแรง และยังไม่ได้เข้ารับการรักษาในโรงพยาบาลหรือต้องให้ออกซิเจน 
 
มิถุนายน: กระทรวงสุขภาพและบริการมนุษย์สหรัฐฯ ระงับการแจกจ่ายยาสูตรนี้ชั่วคราว หลังยาไม่สามารถแสดงประสิทธิผลต่อเชื้อโคโรนาไวรัสกลายพันธุ์ชนิดต่างๆ ได้ อย่างไรก็ตาม หลายรัฐในสหรัฐฯ กลับมาแจกจ่ายยาต่อไปในช่วงปลายเดือนสิงหาคม 
 
กันยายน: อ.ย. สหรัฐฯ อนุมัติให้ใช้ยาสูตรนี้เป็นการฉุกเฉินแก่ผู้ป่วยที่มีความเสี่ยงจากการสัมผัสไวรัสด้วย 




ผลการทดลอง
 
- ข้อมูลเบื้องต้นของการทดลองขั้นสุดท้ายเมื่อเดือนมกราคมระบุว่า ยาสูตรนี้ลดความเสี่ยงของการเข้ารับการรักษาในโรงพยาบาลและการเสียชีวิตของผู้ป่วยลงได้ 70 เปอร์เซ็นต์ 
 
- ข้อมูลเมื่อเดือนมกราคมของแอนติบอดีแบมลานิวิแมบ ระบุว่า แอนติบอดีตัวนี้สามารถลดความเสี่ยงการติดเชื้อของผู้พักอาศัยในบ้านพักคนชราได้ 80 เปอร์เซ็นต์ 
 
ข้อตกลงสั่งซื้อยา 
กุมภาพันธ์: สหรัฐฯ ซื้อยาสูตรผสม 100,000 โดส และซื้อยาแอนติบอดีเอเทเซวิแมบ จำนวน 388,000 โดสเมื่อเดือนกันยายน และตั้งเป้าซื้อยาแอนติบอดีแบมลานิวิแมบ 1,450,000 โดส 
 
กันยายน: อิไล ลิลลี ประกาศว่าได้ทำข้อตกลงกับคณะกรรมาธิการยุโรปในการส่งมอบยาไม่เกิน 220,000 โดส 
 
แกล็กโซสมิธไคลน์ (GlaxoSmithKline)
 
บริษัทแกล็กโซสมิธไคลน์ และบริษัทเวอร์ ไบโอเทคโนโลยี (Vir Biotechnology) ร่วมกันพัฒนายาแอนติบอดีโซโตรวิแมบ (sotrovimab) 
 
พฤษภาคม: อ.ย.สหรัฐฯ อนุมัติให้ใช้โซโตรวิแมบเป็นการฉุกเฉินเพื่อรักษาโรคโควิด-19 ในผู้ป่วยอาการระยะเริ่มต้นถึงปานกลางที่มีอายุตั้งแต่ 12 ปีขึ้นไป 
 
มิถุนายน: หน่วยงานกำกับดูแลด้านยาของสหภาพยุโรป อนุมัติให้ใช้ยาสูตรนี้ในผู้ป่วยที่เสี่ยงเป็นโรคขั้นร้ายแรงที่ไม่ต้องให้ออกซิเจน 
 
กันยายน: ญี่ปุ่นอนุมัติให้ใช้ยาสูตรนี้เพื่อรักษาโรคโควิด-19 
 




ผลการทดลอง
 
ข้อมูลเมื่อเดือนมิถุนายนระบุว่า ยาสูตรนี้มีประสิทธิผล 79 เปอร์เซ็นต์ ในการลดความเสี่ยงในการเข้ารับการรักษาในโรงพยาบาลเกินกว่า 24 ชั่วโมง รวมถึงลดความเสี่ยงต่อการเสียชีวิตด้วย 
 
ข้อตกลงสั่งซื้อยา 
 
สหภาพยุโรปทำสัญญากับแกล็กโซสมิธไคลน์เมื่อเดือนกรกฎาคม สั่งซื้อยาโซโตรวิแมบไม่เกิน 220,000 โดส ทางบริษัทยังทำสัญญาจัดส่งยา 10,000 โดสให้แคนาดาด้วย 
 

รีเจเนรอน (Regeneron)
 
ยาแอนติบอดีแบบผสม โรนาพรีฟ (Ronapreve) ซึ่งเป็นที่รู้จักในสหรัฐฯ ในชื่อ รีเจน-คอฟ (REGEN-COV) เป็นยาที่ร่วมผลิตโดยบริษัทรีเจเนรอนและบริษัทโรช (Roche) เป็นยาสูตรผสมระหว่างแอนติบอดีสองชนิด ได้แก่ คาซิริวิแมบ (casirivimab) และ อิมดีวิแมบ (imdevimab) โดยยาสูตรนี้สามารถให้ได้ทั้งโดยการฉีดยาและการให้ยาทางหลอดเลือด 
 
- ญี่ปุ่นเป็นประเทศแรกที่อนุมัติยาสูตรนี้เมื่อช่วงกลางเดือนกรกฎาคม ตามมาด้วยสหรัฐฯ และอังกฤษ 
 
- รีเจน-คอฟ ได้รับการอนุมัติแบบฉุกเฉินในประเทศกว่า 20 ประเทศ เพื่อป้องกันและรักษาโรคโควิด-19 
 
- เมื่อวันที่ 11 ตุลาคม หน่วยงานกำกับดูแลยาของสหภาพยุโรประบุว่า กำลังประเมินยาสูตรนี้เพื่อรักษาและป้องกันโรคโควิด-19 




ผลการทดลอง 
 
- ผลการทดลองขั้นสุดท้ายเมื่อเดือนมิถุนายนระบุว่า ยาสูตรนี้ลดความเสี่ยงต่อการเสียชีวิตได้ 20 เปอร์เซ็นต์ ในผู้ป่วยที่เข้ารับการรักษาในโรงพยาบาลและมีระบบภูมิคุ้มกันล้มเหลว 
 
- เมื่อเดือนเมษายน มีข้อมูลระบุว่า ยาเรเจน-คอฟ ลดความเสี่ยงต่อการติดเชื้อแบบแสดงอาการได้ 81 เปอร์เซ็นต์ ในกลุ่มผู้ที่พักอาศัยร่วมกับผู้ที่มีอาการป่วย 
 
- ยาสูตรนี้ยังมีประสิทธิผลต่อการป้องกันโรคโควิด-19 ในผู้ที่สัมผัสกับผู้ติดเชื้อ ในขณะที่ผลการศึกษาอีกชิ้นระบุว่า ยาสูตรนี้อาจมีประสิทธิผลต่อเชื้อไวรัสสายพันธุ์เบตา 
 
 
ข้อตกลงสั่งซื้อยา 
 
- นับจนถึงเดือนกันยายน รัฐบาลสหรัฐฯ สั่งซื้อยาสูตรนี้แล้วเกือบ 3 ล้านโดส 
 
- เมื่อเดือนมิถุนายน สหภาพยุโรปสั่งซื้อยา 55,000 โดสให้ประเทศยุโรป 37 ประเทศ รวมทั้งอังกฤษและประเทศที่ไม่ได้เป็นสมาชิกสหภาพยุโรป",https://www.voathai.com/a/covid-medicine-development/6279447.html,"Thu, 21 Oct 2021 08:16:19 +0700"
เกาหลีใต้เผยวิดีโอทดสอบปล่อยจรวดลำแรกที่ผลิตในประเทศ,"องค์การอวกาศเกาหลีใต้ เปิดเผยวิดีโอการปล่อยจรวดลำแรกที่ผลิตในประเทศ สู่อวกาศเมื่อวันพฤหัสบดี แต่ประสบความล้มเหลวในการนำจรวดบรรทุกสิ่งของน้ำหนัก 1.5 ตันดังกล่าวเข้าสู่วงโคจรโลก


สถาบันวิจัยด้านอวกาศของเกาหลีใต้ หรือ Korea Aerospace Research Institute (KARI) เปิดเผยวิดีโอการปล่อยจรวดความยาว 47 เมตร ซึ่งเรียกว่า นูริ (Nuri) ซึ่งแปลว่า ""โลก""ในภาษาเกาหลี ออกจากศูนย์อวกาศนาโร บนเกาะแห่งหนึ่งนอกชายฝั่งทางใต้ของเกาหลี


รัฐมนตรีว่าการกระทรวงวิทยาศาสตร์เกาหลีใต้ ลิม ฮเย-ซุก กล่าวกับสำนักข่าวเอพีว่า จรวดลำนี้บรรทุกสิ่งของซึ่งเป็นแผ่นเหล็กและอลูมิเนียมน้ำหนัก 1.5 ตันไปด้วย เพื่อนำไปทดสอบปล่อยในวงโคจรโลก โดยส่วนแรกและส่วนที่สองของจรวดนูริแยกตัวออกไปตามแผน แต่ส่วนที่สามซึ่งใช้บรรทุกสิ่งของดังกล่าวเชื้อเพลิงหมดก่อนที่จะไปถึงวงโคจรโลกในระดับ 700 กิโลเมตรเหนือพื้นดิน 


อย่างไรก็ตาม ประธานาธิบดีมูน แจ-อิน ซึ่งร่วมสังเกตการทดสอบครั้งนี้ที่ศูนย์ปล่อยจรวดด้วยนั้น กล่าวว่า เป็นความสำเร็จที่ยิ่งใหญ่ของเกาหลีใต้ ซึ่งทำให้เกาหลีใต้พัฒนาโครงการปล่อยดาวเทียมไปอีกขั้นหนึ่ง โดยองค์การอวกาศเกาหลีใต้มีแผนจะทำการทดสอบอีก 5 ครั้ง ซึ่งครั้งต่อไปจะมีขึ้นต้นปีหน้า 


ทั้งนี้ เกาหลีใต้พึ่งพาประเทศอื่นในการส่งดาวเทียมของเกาหลีใต้ขึ้นสู่อวกาศตั้งแต่ต้นทศวรรษ 1990 แต่รัฐบาลเกาหลีใต้ได้พยายามพัฒนาโครงการอวกาศของตนเอง ซึ่งหากทำได้สำเร็จจะถือเป็นประเทศที่ 10 ที่ส่งดาวเทียมสู่อวกาศได้ด้วยเทคโนโลยีของตนเอง 


ที่ผ่านมา รัฐบาลกรุงโซลมีแผนปล่อยดาวเทียมทางทหารหลายดวงขึ้นสูวงโคจร แต่ก็ยืนยันว่า จรวดนูรินี้มิได้สร้างขึ้นเพื่อใช้เป็นอาวุธในการโจมตีศัตรูแต่อย่างใด 


(ข้อมูลบางส่วนจากเอพี เอเอฟพี และรอยเตอร์)",https://www.voathai.com/a/south-korea-launches-first-domestically-built-rocket-/6280042.html,"Thu, 21 Oct 2021 22:50:38 +0700"
"'ทรัมป์' เตรียมเปิดตัวบริษัทผลิตสื่อโชเชียลตัวใหม่ ""Truth Social""","อดีตประธานาธิบดีสหรัฐฯ โดนัลด์ ทรัมป์ ประกาศในวันพุธว่า ตนกำลังตั้งบริษัทผลิตสื่อสังคมออนไลน์แห่งใหม่ขึ้นมา โดยจะใช้ชื่อแอปโซเชียลมีเดียนี้ว่า ""Truth Social""


ทรัมป์กล่าวว่า บริษัท Trump Media & Technology Group และแอป Truth Social นี้ก่อตั้งขึ้นเพื่อแข่งขันกับบริษัทเจ้าของสื่อสังคมออนไลน์รายใหญ่ของสหรัฐฯ เช่น เฟสบุ๊ค และทวิตเตอร์ ที่ปิดกั้นบัญชีโซเชียลของตนอย่างไม่มีกำหนด ทำให้ตนไม่สามารถเข้าถึงผู้สนับสนุนหลายล้านคนได้  


ทั้งนี้ เฟสบุ๊ต และทวิตเตอร์ ได้สั่งปิดบัญชีผู้ใช้ของอดีตประธานาธิบดีสหรัฐฯ ผู้นี้ หลังจากเกิดเหตุการณ์ผู้สนับสนุนทรัมป์บุกโจมตีอากคารรัฐสภาสหรัฐฯ เมื่อวันที่ 6 มกราคม 


บริษัท Trump Media & Technology Group ระบุว่า แอปโซเชียลใหม่นี้จะเริ่มให้บริการแบบจำกัดผู้ใช้ในเดือนนี้ ก่อนที่จะเปิดบริการแบบทั่วประเทศในต้นปีหน้า โดยในอนาคตจะมีการเสนอข่าว พอดแคสต์ และโปรแกรมบันเทิงต่าง ๆ ผ่านระบบวิดีโอออนดีมานด์ด้วย 


ก่อนหน้านี้ ทรัมป์เคยพยายามเปิดตัวบล็อกในเว็บไซต์ของตนเองมาแล้ว แต่ต้องปิดตัวไปหลังจากไม่ได้รับความนิยมมากนัก


และเมื่อต้นเดือนกันยายน บริษัท Digital World Acquisition Corp หรือ DWA ซึ่งเป็นบริษัทจดทะเบียนเพื่อรอร่วมทุนและขายหุ้นในตลาดหลักทรัพย์โดยเฉพาะ หรือ SPAC ในนครไมอามี ได้ขายหุ้นไอพีโอเพื่อระดมทุนมูลค่า 287.5 ล้านดอลลาร์ สำหรับใช้เป็นทุนของการก่อตั้งบริษัทผู้ผลิตสื่อสังคมออนไลน์ของทรัมป์ อ้างอิงจากรายงานของคณะกรรมการกำกับดูแลตลาดหลักทรัพย์ของสหรัฐฯ 


(ข้อมูลบางส่วนจากสำนักข่าวเอพี)",https://www.voathai.com/a/trump-to-launch-media-company-with-social-media-platform-/6280044.html,"Thu, 21 Oct 2021 22:51:02 +0700"
แพทย์ทั่วโลกจับตามองโควิดกลายพันธุ์ 'เดลตา พลัส' หวั่นปลุกระบาดรอบใหม่,"เวลานี้นักวิจัยทั่วโลกกำลังจับตามองเชื้อโคโรนาไวรัสสายพันธุ์ใหม่ ""เดลตา พลัส"" ซึ่งกลายพันธุ์มาจากสายพันธุ์เดลตาที่ระบาดไปทั่วโลกในช่วงหลายเดือนที่ผ่านมา


เจ้าหน้าที่สาธารณสุขอิสราเอลยืนยันเมื่อไม่กี่วันก่อนว่า เด็กชายอายุ 11 ปีผู้หนึ่งมีผลตรวจโควิด-19 เป็นบวก และพบว่าติดเชื้อไวรัสสายพันธุ์ย่อยที่มีชื่อว่า AY4.2 ซึ่งเรียกกันว่า เดลตา พลัส หลังเดินทางจากมอลโดวามายังสนามบินนานาชาติเบนกูเรียน ในนครเทลอาวีฟ โดยเจ้าหน้าที่ได้กักตัวเด็กชายผู้นี้ไว้ทันที พร้อมระบุว่าเขายังมีสุขภาพแข็งแรงดี


ก่อนหน้านี้มีการตรวจพบเชื้อไวรัสสายพันธุ์ย่อย เดลตา พลัส ที่อังกฤษ รัสเซีย และสหรัฐฯ แต่นักวิทยาศาสตร์ยังมิได้ระบุว่าสายพันธุ์นี้มีความเสี่ยงที่จะทำให้เกิดการติดเชื้อได้ง่ายกว่าสายพันธุ์เดลตาเดิมหรือไม่ และจะต่อต้านวัคซีนที่ใช้กันอยู่ในปัจจุบันหรือไม่


ปัจจุบัน องค์การอนามัยโลกยังคงมิได้ระบุให้ไวรัสสายพันธุ์ย่อย AY4.2 หรือ เดลตา พลัส ถูกจัดอยู่ในกลุ่ม ""สายพันธุ์ที่ต้องจับตามอง"" หรือ ""สายพันธุ์ที่น่ากังวล"" แต่อย่างใด",https://www.voathai.com/a/researchers-raise-concerns-over-new-delta-plus-variant-of-coronavirus-/6280045.html,"Thu, 21 Oct 2021 23:52:31 +0700"
"อินเดียสร้างสถิติฉีดวัคซีนโควิด '1,000 ล้านเข็ม' เป็นประเทศที่สอง","อินเดียเฉลิมฉลองความสำเร็จในโครงการฉีดวัคซีนโควิดในประเทศ หลังจากสามารถฉีดวัคซีนไปแล้วถึง 1,000 ล้านโดสในวันพฤหัสบดี แม้จะเริ่มต้นอย่างล่าช้ากว่าอีกหลายประเทศ


อินเดียถือเป็นประเทศที่สองต่อจากจีนที่สามารถฉีดวัคซีนโควิดให้ประชาชนได้ถึง 1,000 ล้านเข็ม โดยรัฐบาลเตรียมเฉลิงฉลองครั้งใหญ่ด้วยการติดดวงไฟตามอนุสาวรีย์และสถานที่สำคัญต่าง ๆ รวมทั้งจัดงานรื่นเริงในหลายเมือง


นายกรัฐมนตรีนเรนธรา โมดี ระบุในทวิตเตอร์ว่า เรากำลังเป็นประจักษ์พยานในชัยชนะของอินเดียทั้งในด้านวิทยาศาสตร์ ความอุตสาหะและเจตนารมณ์ของชาวอินเดีย 1,300 ล้านคน และขอแสดงความขอบคุณต่อบรรดาบุคลากรทางการแพทย์ของอินเดียทุกคนด้วย




อย่างไรก็ตาม อินเดียยังคงมีอัตราประชากรที่ฉีดวัคซีนโควิดครบแล้วที่ระดับ 30% เท่านั้น นั่นหมายความว่าทางการอินเดียยังต้องแจกจ่ายวัคซีนอีกหลายร้อยล้านโดสให้แก่ผู้ที่เพิ่งได้รับวัคซีนเพียงเข็มเดียว โดยเจ้าหน้าที่อินเดียคาดหวังว่าจะสามารถฉีดวัคซีนให้ประชากรวัยผู้ใหญ่ 944 ล้านคนได้ภายในสิ้นปีนี้ 


นอกจากนี้ อินเดียยังคงมีความท้าทายในการฉีดวัคซีนให้กับประชากรอายุต่ำกว่า 18 ปีที่มีสัดส่วนราว 40% ของประชากรทั้งหมด 


อินเดียประสบปัญหาในการผลิตวัคซีนโควิดเมื่อต้นปีนี้ ท่ามกลางผู้ติดเชื้อวันละหลายหมื่นคนและเสียชีวิตนับพันคนจากการระบาดของเชื้อโคโรนาไวรัสสายพันธุ์เดลตา ทำให้รัฐบาลอินเดียถูกตำหนิวิจารณ์อย่างหนักที่ไม่สามารถจัดหาวัคซีนให้ประชาชนได้ แม้ว่าอินเดียคือประเทศผู้ผลิตวัคซีนรายใหญ่ที่สุดในโลก 


แต่ในช่วงไม่กี่เดือนมานี้ รัฐบาลอินเดียได้ช่วยบริษัทต่าง ๆ ในการเร่งผลิตวัคซีนและแจกจ่ายวัคซีนไปยังพื้นที่ต่าง ๆ ทั่วประเทศ ทำให้จำนวนผู้ติดเชื้อและเสียชีวิตลดลงอย่างรวดเร็วจนถึงระดับต่ำที่สุดในรอบ 7 เดือน


ในเขตชนบทห่างไกล เจ้าหน้าที่สาธารณสุขพยายามประชาสัมพันธ์เกี่ยวกับความสำคัญของการฉีดวัคซีน และมีการนำมาตรการบังคับฉีดวัคซีนมาใช้ในบางพื้นที่สำหรับผู้ที่ต้องการรับสวัสดิการของรัฐ


ทางการได้นำวิธีการต่าง ๆมาใช้ในการขนส่งวัคซีนไปยังพื้นที่ทุรกันดาร รวมถึงการใช้โดรนและเรือในการขนส่ง ตลอดจนการเดินทางเข้าไปในหมู่บ้านตามแนวเขาหิมาลัยเพื่อฉีดวัคซีนให้ประชาชน


ความสำเร็จในโครงการวัคซีนของอินเดียทำให้ประชากรส่วนใหญ่ของประเทศได้เริ่มกลับไปใช้ชีวิตตามปกติ ถึงกระนั้น เจ้าหน้าที่สาธารณสุขอินเดียยังคงเตือนให้ประชาชนใช้ความระมัดระวังในการรวมกลุ่มกับคนหมู่มาก โดยเฉพาะในช่วงเทศกาลสำคัญต่าง ๆ ที่กำลังจะมาถึง 


ขณะเดียวกัน ปริมาณการผลิตวัคซีนที่เหลือพอสำหรับการใช้ในประเทศ ทำให้อินเดียได้เริ่มส่งออกวัคซีนโควิดอีกครั้งเมื่อเร็ว ๆ นี้ โดยวัคซีนชุดแรกได้ส่งไปยังเนปาล บังกลาเทศ เมียนมาและอิหร่าน และคาดว่าจะเพิ่มปริมาณการส่งออกอีกในช่วงไม่กี่เดือนข้างหน้า",https://www.voathai.com/a/india-reaches-milestone-of-administering-a-billion-covid-19-vaccines/6280050.html,"Thu, 21 Oct 2021 22:54:40 +0700"
หน่วยงานกึ่งอิสระ ชี้ เฟสบุ๊คมีระบบวีไอพี ให้คนดัง-นักการเมือง รอดระบบคัดกรองเนื้อหา,"Oversight Board คณะกรรมการที่เป็นหน่วยงานกึ่งอิสระ ซึ่งทำหน้าที่ทบทวนตรวจสอบนโยบายต่างๆ ของสื่อสังคมออนไลน์เฟสบุ๊ค (Facebook) ออกมาวิจารณ์สื่อสังคมออนไลน์ชั้นนำแห่งนี้ว่า มีมาตรฐานแตกต่างให้กับบัญชีของบุคคลมีชื่อเสียงและนักการเมือง ให้ไม่ต้องเข้าสู่ระบบคัดกรองเนื้อหาในสื่อสังคมออนไลน์เหมือนกับบัญชีผู้ใช้ทั่วไปได้ ตามรายงานของรอยเตอร์


ทาง Oversight Board ระบุในบล็อกด้วยเมื่อวันพฤหัสบดี (21 ตุลาคม) ว่า เฟสบุ๊คไม่ได้เปิดเผยตรงไปตรงมาในเรื่องระบบที่เรียกว่า ‘Cross-Check’ ซึ่งเป็นระบบที่ทางเฟสบุ๊คใช้ตรวจสอบคัดกรองเนื้อหาของบัญชีบุคคลที่มีชื่อเสียง


ก่อนหน้านี้ สื่อเดอะ วอลล์ สตรีท เจอร์นัล รายงานเรื่องระบบสองมาตรฐานของเฟสบุ๊ค และว่ามีบัญชีราว 5.8 ล้านบัญชีที่อยู่ภายใต้ระบบ ‘Cross-Check’ ดังกล่าว ซึ่งทางโฆษกของเฟสบุ๊ค แอนดี สโตน กล่าวกับสื่อเดอะ วอลล์ สตรีท เจอร์นัล ว่าระบบ ‘Cross-Check’ ออกแบบมาเพื่อเหตุผลสำคัญ คือการสร้างขั้นตอนเพิ่มเติมที่เฟสบุ๊คจะสามารถบังคับใช้นโยบายกับเนื้อหาที่ต้องการความเข้าใจมากขึ้น


ทาง Oversight Board ยืนยันว่า เฟสบุ๊คปกปิดการมีอยู่ของระบบ ‘Cross-Check’ นี้ โดยระบุว่า เมื่อเฟสบุ๊คอ้างถึงกรณีที่เกี่ยวข้องกับบัญชีสื่อสังคมออนไลน์ของอดีตประธานาธิบดีโดนัลด์ ทรัมป์กับทางคณะกรรมการ ทางเฟสบุ๊คไม่ได้กล่าวถึงระบบ ‘Cross-Check’ เมื่อถูกตั้งคำถามเกี่ยวกับนโยบายเฉพาะที่บังคับใช้กับบัญชีของผู้นำหรือนักการเมือง ซึ่งการละเลยที่จะให้ข้อมูลเรื่องนี้เป็นสิ่งที่ยอมรับไม่ได้ และเรียกร้องให้เฟสบุ๊คมีความโปร่งใสมากกว่านี้


ทั้งนี้ คณะกรรมการกึ่งอิสระ Oversight Board เพิ่งจัดตั้งขึ้นเมื่อเดือนตุลาคมปีก่อน หลังจากเฟสบุ๊คเจอเสียงวิพากษ์วิจารณ์ว่าไม่ดูแลจัดการเนื้อหาในสื่อสังคมออนไลน์ที่เป็นประเด็นปัญหาอย่างรวดเร็วและมีประสิทธิภาพมากพอ และคำตัดสินของคณะกรรมการนี้มีผลผูกพันทางกฎหมายและไม่สามารถเปลี่ยนแปลงได้


(มีเนื้อหาบางส่วนจากรอยเตอร์)",https://www.voathai.com/a/facebook-kept-oversight-board-in-dark-about-special-treatment-of-vip-accounts/6280385.html,"Fri, 22 Oct 2021 02:40:08 +0700"
เวียดนามกางแผนเพิ่มกำลังผลิตไฟฟ้าจากถ่านหินเป็นเท่าตัวในปี 2030,"กระทรวงอุตสาหกรรมการและค้าของเวียดนาม เสนอแผนเพิ่มกำลังผลิตไฟฟ้าเป็นเท่าตัว ภายในปี ค.ศ. 2030 หรืออีก 9 ปีข้างหน้า สะท้อนเป้าประสงค์ของเวียดนามในการพึ่งพาพลังงานที่ผลิตในประเทศ รองรับการเติบโตของเศรษฐกิจเวียดนาม ตามรายงานของรอยเตอร์


ภายใต้โครงการพัฒนาพลังงาน หรือ Power Development Plan ของกระทรวงอุตสาหกรรมและการค้าเวียดนาม ที่รอการอนุมัติจากนายกรัฐมนตรีฝ่าม มิงห์ จิ๋งห์ ของเวียดนาม ระบุว่า โรงไฟฟ้าถ่านหินของเวียดนามจะสามารถผลิตไฟฟ้าได้อีก 114 กิกะวัตต์ ซึ่งคิดเป็น 31% ของปริมาณไฟฟ้าที่ต้องการในช่วงปี 2030 ขณะที่การผลิตไฟฟ้าพลังน้ำจะลดลงมาที่ระดับ 20% ในปี 2030 จากระดับ 30% เมื่อปีที่แล้ว


โครงการพัฒนาพลังงานของเวียดนาม มีฐานมาจากประมาณการณ์จีดีพีของเวียดนาม ที่คาดว่าจะเติบโตราว 6.6% ต่อปีต่อเนื่องไปจนถึงปี 2030 และทางรัฐบาลเวียดนามต้องลงทุนอีก 116,000 ล้านดอลลาร์ เพื่อสร้างและขยายโรงไฟฟ้าใหม่ ภายในกรอบเวลา 9 ปีข้างหน้า และขยายการลงทุนเป็น 227,000 ล้านดอลลาร์ภายในปี ค.ศ. 2045 แต่กระทรวงฯ ไม่ได้ให้ข้อมูลหรือความเห็นเพิ่มเติมเกี่ยวกับแผนการดังกล่าว


เวียดนาม ที่มีประชากร 98 ล้านคน ตั้งเป้าเพิ่มกำลังการผลิตไฟฟ้าที่รองรับการเติบโตของบริษัทขนาดใหญ่ ที่ตอนนี้บริษัทผู้ผลิตสินค้าอิเล็กทรอนิกส์หลายแห่งเข้ามาตั้งฐานการผลิตในเวียดนาม ซึ่งรวมถึงซัมซุง (Samsung) และแอลจี (LG)


(มีเนื้อหาบางส่วนจากรอยเตอร์)",https://www.voathai.com/a/plan-calls-for-vietnam-s-coal-power-production-to-double-by-2030/6280381.html,"Fri, 22 Oct 2021 02:38:11 +0700"
เลขาฯ นาโต้เผย ความสัมพันธ์กับรัสเซีย “ตกต่ำถึงขั้นสุด” แล้ว,"เลขาธิการองค์การสนธิสัญญาแอตแลนติกเหนือ (นาโต้) เปิดเผยในวันพฤหัสบดีว่า ความสัมพันธ์ระหว่างกลุ่มพันธมิตรนี้กับรัสเซีย ได้ดำดิ่งลงสู่ระดับต่ำสุดนับตั้งแต่หลังการสิ้นสุดสงครามเย็นแล้ว




 


พลเอก เยนส์ ชโตลเทนเบิร์ก เลขาธิการนาโต้ ให้ความเห็นเกี่ยวกับประเด็นความสัมพันธ์ระหว่างองค์กรและรัสเซีย ระหว่างการเข้าร่วมประชุมรัฐมนตรีกลาโหมนาโต้ที่จัดขึ้นเป็นเวลา 2 วันที่กรุงบรัสเซลส์ ประเทศเบลเยี่ยม


ความตึงเครียดในด้านความสัมพันธ์ระหว่างทั้งสองฝ่านในช่วงไม่กี่สัปดาห์ที่ผ่านมายกระดับขึ้นอย่างมาก ขณะที่ รัสเซียประกาศเมื่อวันจันทร์ที่ผ่านมาว่า ตนจะระงับการส่งคณะผู้แทนถาวรประจำนาโต้ เพื่อเป็นการตอบโต้กรณีที่องค์การแห่งนี้สั่งขับเจ้าหน้าที่ตัวแทนรัสเซียจำนวน 8 รายออกเมื่อต้นเดือนนี้


นาโต้กล่าวหาว่า เจ้าหน้าที่รัสเซียที่ถูกขับออกจากกลุ่มนั้นเป็นสายลับ แต่รัฐบาลเครมลินปฏิเสธข้อกล่าวหานี้


พลเอก ชโตลเทนเบิร์ก กล่าวในวันพฤหัสบดีด้วยว่า ตนนั้นรู้สึกเสียใจต่อการตัดสินใจของรัสเซียที่จะปิดสำนักงานนาโต้ในกรุงมอสโก แต่ระบุว่า ทางองค์การฯ ยังคงมีช่องทางอื่นในการสื่อสารกับเครมลินอยู่


อย่างไรก็ดี เลขาธิการนาโต้กล่าวว่า ภายใต้ภาวะที่มีความขัดแย้งนี้ สิ่งที่สำคัญก็คือ การที่ทั้งสองฝ่ายยังคงเดินหน้าเจรจาหารือกัน พร้อมย้ำว่า นาโต้มจะเดินหน้าหาทางหารืออย่างสร้างสรรค์กับรัสเซียต่อไป


พลเอก ชโตลเทนเบิร์ก กล่าวด้วยว่า นาโต้นั้นกำลังข้ามผ่านช่วงการปรับเปลี่ยน ที่ให้ประเทศสมาชิกทั้งหลายปรับเน้นความสนใจของตนมายังแผนการป้องกันทางทหารร่วมกัน “เพื่อปกป้องเขตแดนของเรา”


ในการประชุมที่กรุงบรัสเซลส์ในสัปดาห์นี้ รัฐมนตรีกลาโหมนาโต้มีแผนจะหารือข้อสรุปเกี่ยวกับแผนมาสเตอร์ (master plan) การรับมือทางทหารต่อการโจมตีใดๆ ที่รัสเซียอาจดำเนินการ รวมทั้งถกประเด็นสถานการณ์ในอัฟกานิสถานและการยึดอำนาจของกลุ่มตาลิบันด้วย


 


(ข้อมูลบางส่วนมาจาก สำนักข่าว เอพี-รอยเตอร์-เอเอฟพี)",https://www.voathai.com/a/nato-defense-minister-meeting-secretary-general-russia-relations-low-point/6280376.html,"Fri, 22 Oct 2021 02:35:58 +0700"
สายการบินสหรัฐฯ หวังยอดจองตั๋วช่วงสิ้นปีกระเตื้อง หลังโควิดคลี่คลาย,"บรรดาสายการบินต่างวางแผนรับกระแสการเดินทางช่วงเดือนธันวาคมของปีนี้ จากความเชื่อว่าการระบาดของโควิดกลายพันธุ์เดลตาลดความรุนแรงลง และความคาดหวังเรื่องการท่องเที่ยวช่วงเทศกาลจะกลับมาคึกคักในช่วงเวลาดังกล่าว ตามรายงานของเอพี


สายการบิน อเมริกัน แอร์ไลน์ส (American Airlines) เชื่อว่า ทางสายการบินจะมีผู้โดยสารมากขึ้น จากตัวเลขผู้ติดเชื้อโควิดที่ปรับลดลงในช่วงที่ผ่านมา และว่าทางสายการบินจะกลับมาเปิดเที่ยวบินใกล้เคียงกับช่วงเวลาปกติ หรือมากกว่า 6,000 เที่ยวบินในช่วงเทศกาลส่งท้ายปี และยืนยันว่าจะมีพนักงานรองรับการเดินทางได้เพียงพอ


อย่างไรก็ตาม ทางอเมริกัน แอร์ไลน์ส คาดว่าผลประกอบการในไตรมาสสี่ของปีจะลดลงราว 20% เมื่อเทียบกับช่วงก่อนโควิดระบาด ขณะที่ผลประกอบการไตรมาสสามที่ผ่านมา ลดลงราว 25% จากช่วง 2 ปีที่แล้ว


ส่วนสก็อต เคอร์บี (Scott Kirby) ซีอีโอของสายการบินยูไนเต็ด แอร์ไลน์ส (United Airlines) สายการบินที่มีนโยบายให้พนักงานเข้ารับวัคซีนโควิด-19 เป็นแห่งแรกๆ ออกโรงเตือนว่า สายการบินบางแห่งอาจเจอปัญหาติดขัดในช่วงท้ายของปีนี้ เพราะเดินหน้ามาตรการให้พนักงานเข้ารับวัคซีนโควิด-19 ช้ากว่าสายการบินอื่นๆ


ทั้งนี้ การเดินทางทางอากาศเพื่อการพักผ่อนท่องเที่ยวภายในสหรัฐฯ เพิ่มขึ้นเกือบเท่าระดับก่อนโควิดระบาดแล้ว แต่สายการบินเซาท์เวสต์ แอร์ไลน์ส (Southwest Airlines) ที่เพิ่งรายงานผลประกอบการเมื่อวันพฤหัสบดี ที่ขาดทุนราว 75 ล้านดอลลาร์ จากการยกเลิกเที่ยวบินมหาศาลในเดือนตุลาคม ประเมินว่า สถานการณ์อาจยังไม่ดีขึ้นได้ทันไตรมาสสุดท้ายของปีนี้ เนื่องจากต้นทุนด้านพลังงานที่สูงขึ้น การต้องทุ่มเงินจ้างพนักงานเพิ่มเติม และผลกระทบจากโควิดกลายพันธุ์ที่ยังกระทบกับการเดินทางอยู่บ้าง


(ที่มา: เอพี)",https://www.voathai.com/a/airlines-bet-on-big-december-after-covid-variant-setback-10212021/6280375.html,"Fri, 22 Oct 2021 02:33:25 +0700"
เกิดเหตุโจมตีฐานทัพในซีเรียที่ทหารอเมริกันใช้ประจำการ,"เกิดการโจมตีที่เชื่อว่ามาจากโดรน ที่ฐานทัพแห่งหนึ่งทางใต้ของซีเรียซึ่งทหารอเมริกันใช้ประจำการ 


ร้อยเอกบิล เออร์บัน โฆษกกองบัญชาการภาคพื้นตะวันออกกลางของสหรัฐฯ เรียกการโจมตีครั้งนี้ว่า ""มุ่งเป้าและมีการวางแผนประสานงาน"" โดยรายงานเบื้องต้นชี้ว่า มีการใช้การโจมตีทางอากาศผ่านโดรน และการยิงเพื่อชี้เป้าหมาย (indirect fire)


การโจมตีเกิดขึ้นที่ฐานทัพอัล-ทันฟ์ ตั้งอยู่บริเวณพรมแดนซีเรียติดกับอิรักและจอร์แดน ซึ่งกองทัพสหรัฐฯ​ใช้เป็นส่วนหนึ่งของปฏิบัติการปราบปรามกลุ่มรัฐอิสลาม


เจ้าหน้าที่สหรัฐฯ ระบุว่าไม่มีทหารอเมริกันได้รับบาดเจ็บหรือเสียชีวิตจากการโจมตีครั้งนี้แต่อย่างใด


(ข้อมูลบางส่วนจากเอพี รอยเตอร์ และเอเอฟพี)",https://www.voathai.com/a/attack-hit-base-in-syria-used-by-us-troops-/6280049.html,"Thu, 21 Oct 2021 22:50:38 +0700"
การศึกษาชี้ ผู้คนทั่วโลกฟังเพลงมากขึ้นช่วงโควิด,"ผลการสำรวจจากสมาพันธ์ผู้ผลิตสิ่งบันทึกเสียงระหว่างประเทศ หรือ IFPI เปิดเผยว่า ผู้คนทั่วโลกใช้เวลาฟังเพลงมากขึ้น โดยมีค่าเฉลี่ยอยู่ที่ราว 18.4 ชั่วโมงต่อสัปดาห์ อีกทั้งยังเลือกที่จะฟังเพลงของศิลปินคนโปรดเพื่อสร้างความผ่อนคลายสบายใจในช่วงการระบาดของโควิด-19


การสำรวจ Engaging with Music 2021 โดย IFPI ที่เปิดเผยเมื่อวันพฤหัสบดี (21 ตุลาคม) สอบถามความเห็นของผู้ที่ชื่นชอบการฟังเพลง 43,000 คน ใน 21 ประเทศทั่วโลก พบว่า จำนวนชั่วโมง 18.4 ชั่วโมงต่อสัปดาห์นั้น เทียบเท่ากับ 368 บทเพลงที่มีความยาวราว 3 นาที และมากกว่าเวลาเฉลี่ย 18 ชั่วโมงเมื่อปี 2019 และแฟนเพลงส่วนใหญ่จะเน้นการฟังสตรีมมิ่งเพลง ดูสตรีมมิ่งวิดีโอ หรือฟังเพลงจากวิทยุหรือจากแอปพลิเคชันอย่าง TikTok


ในการวิจัยพบว่า แฟนเพลงทั่วโลกพึ่งพาการสตรีมมิ่งเพลงเป็นหลัก โดยการฟังเพลงผ่านระบบสตรีมมิ่งแบบสมัครสมาชิกเพิ่มขึ้น 51% และอีก 68% ในการวิจัยเลือกค้นหาเพลงต่างๆ ที่อยากฟังมากกว่า 1 ครั้งต่อสัปดาห์


ฟรานเซส มัวร์ (Frances Moore) ประธาน IFPI กล่าวว่า การวิจัยนี้ชี้ว่าผู้รักการฟังเพลงไม่ได้แค่ฟังเพลงมากขึ้น แต่ยังใช้เวลากับการเข้าถึงและดื่มด่ำกับประสบการณ์ดนตรีรูปแบบใหม่ๆ ที่มีการเปลี่ยนแปลงอยู่ตลอดเวลาด้วย โดยการฟังเพลงในรูปแบบวิดีโอสั้นๆ แบบไลฟ์สตรีม หรือฟังเพลงภายในเกมต่างๆ ได้รับความนิยมอย่างมาก และพบว่าราว 1 ใน 3 ของผู้ที่อยู่ในการสำรวจ บอกว่า พวกเขาได้ชมการไลฟ์สตรีมเพลงอย่างน้อย 1 ครั้งเมื่อปีที่แล้ว


ส่วนประเภทของเพลง ผู้ที่อยู่ในการสำรวจ ระบุแนวเพลงต่างๆไว้มากกว่า 300 ประเภท อาทิ แนวเพลงอิเล็กทรอนิกแดนซ์ gqom จากแอฟริกาใต้ และแนวเพลง axé ที่มีจุดกำเนิดในบราซิล ช่วงคริสต์ทศวรรษที่ 1980


นอกจากนั้น 87% ของผู้ตอบแบบสอบถามบอกว่า ดนตรีได้ช่วยยกระดับจิตวิญญาณของพวกเขาในช่วงการระบาดของโควิด-19 ขณะที่ 68% ของผู้ที่มีอายุ 16-19 ปีในการสำรวจนี้ บอกว่า ซิงเกิลใหม่ของศิลปินที่พวกเขาชื่นชอบ ช่วยให้พวกเขารู้สึกดีขึ้นในช่วงการระบาดของโควิดเช่นนี้


ปิดท้ายด้วยปัญหาการโหลดเพลงละเมิดลิขสิทธิ์ ซึ่ง 29% ของผู้คนในการสำรวจ ยอมรับว่า พวกเขาใช้ช่องทางที่ผิดกฎหมายในการฟังหรือดาวน์โหลดเพลงต่างๆอยู่


(ที่มา: รอยเตอร์)",https://www.voathai.com/a/music-fans-spend-more-time-listening-to-tunes-during-pandemic--study/6280392.html,"Fri, 22 Oct 2021 02:42:03 +0700"
สหรัฐฯ นำส่งวัคซีนโควิด-19 ให้ทั่วโลกแล้ว 200 ล้านโดส,"รัฐบาลสหรัฐฯ นำส่งวัคซีนโควิด-19 ให้กว่า 100 ประเทศทั่วโลกแล้วถึง 200 ล้านโดสในวันพฤหัสบดี ซึ่งทำเนียบขาวชี้ว่า เป็นไปตามคำมั่นของประธานาธิบดี โจ ไบเดน ว่าสหรัฐฯ นั้นเป็น “คลังวัคซีนของโลก”


การนำส่งวัคซีนที่สหรัฐฯ บริจาคให้กับนานาประเทศนั้นเกิดขึ้นอย่างรวดเร็วในช่วงไม่กี่เดือนที่ผ่านมา โดนส่วนใหญ่นั้นถูกนำส่งไปยังประเทศรายได้ต่ำ และทำเนียบขาวเพิ่งประกาศเมื่อสัปดาห์ที่แล้วว่า กรุงวอชิงตันจะบริจาควัคซีนโควิด-19 อีก 17 ล้านโดส ที่เป็นวัคซีนสูตร 1 เข็มของบริษัท จอห์นสัน แอนด์ จอห์สัน (Johnson & Johnson) ให้กับสหภาพแอฟริกา (African Union) ซึ่งจะทำให้จำนวนวัคซีนที่กลุ่มอันมีสมาชิกถึง 55 รัฐนี้ได้รับจากสหรัฐฯ เพิ่มขึ้นเป็น 50 ล้านโดสทันที


ในเดือนกันยายน ปธน.ไบเดน ประกาศว่า สหรัฐฯ มีแผนจะบริจาควัคซีนกว่า 1,000 ล้านโดสให้กับประเทศรายได้ต่ำและรายได้ต่ำมากๆ ขณะที่ หน่วยงานเพื่อการพัฒนาระหว่างประเทศสหรัฐฯ (USAID) กล่าวว่า ทางหน่วยงานฯ กำลังเร่งจัดส่งความช่วยเหลือที่จำเป็นต่างๆ เช่น ชุดทดสอบการติดเชื้อ ยารักษา และอุปกรณ์ป้องกันทั้งหลาย ใหกับประเทศเหล่านั้นอยู่


แต่แม้สหรัฐฯ จะทำการบริจาคและส่งความช่วยเหลือต่างๆ เพิ่มขึ้น ทำเนียบขาวยังคงถูกวิพากษ์วิจารณ์เกี่ยวกับกรณีการดำเนินแผนงานฉีดวัคซีนบูสเตอร์ให้กับชาวอเมริกันที่ได้รับวัคซีนครบโดสแล้ว ขณะที่ผู้คนจำนวนมากทั่วโลกยังคงไม่ได้ฉีดแม้แต่เข็มเดียว


ข้อมูลขององค์การอนามัยโลกระบุว่า นับตั้งแต่เกิดการระบาดใหญ่ของโควิด-19 ในช่วงไม่ถึง 2 ปีนี้ มีผู้คนทั่วโลกเสียชีวิตไปแล้วราว 4.9 ล้านคน ขณะที่ เมื่อโลกเผชิญกับการระบาดหนักของเอดส์ระหว่างปี ค.ศ. 2005 และ 2006 นั้น มีผู้คนเสียชีวิตจากไวรัสดังกล่าวไม่ถึง 2 ล้านคน",https://www.voathai.com/a/us-covid19-covid-19-vaccine-shipment-200-million-doses/6280464.html,"Fri, 22 Oct 2021 03:15:25 +0700"
ผู้นำอังกฤษยืนยัน ยังไม่คิดดำเนินมาตรการคุ้มเข้มต้านโควิด แม้ตัวเลขผู้ติดเชื้อพุ่ง,"ผู้นำอังกฤษยังคงปฏิเสธที่จะทำตามคำเรียกร้องของเจ้าหน้าที่สาธารณสุขของประเทศให้กลับมาดำเนินมาตรการควบคุมการระบาดโควิด-19 แบบเข้มงวด แม้ว่า ตัวเลขผู้ติดเชื้อโคโรนาไวรัสจะกลับมาพุ่งสูงขึ้นอีกครั้งแล้วก็ตาม


ข้อมูลล่าสุดจากกระทรวงสาธารณสุขอังกฤษระบุว่า มีผู้ติดเชื้อโควิด-19 รายใหม่ 52,000 รายในวันพฤหัสบดี โดยตัวเลขเฉลี่ยรายวันในช่วงสัปดาห์ที่ผ่านมานั้นอยู่ที่กว่า 44,000 คน ซึ่งสูงกว่าสัปดาห์ก่อนหน้าราว 16%


นายกรัฐมนตรี บอริส จอห์นสัน บอกกับผู้สื่อข่าวว่า รัฐบาลจะยังคงดำเนินแผนงานตามที่ประกาศออกมาเมื่อต้นปี ซึ่งก็คือ การทำตามขั้นตอนต่างๆ เพื่อเปิดกิจกรรมทางสังคมและเศรษฐกิจ พร้อมยกเลิกคำสั่งจำกัดต่างๆ เพื่อให้ประเทศกลับมาอยู่ในภาวะใกล้ปกติอีกครั้ง


องค์การอนามัยโลกเพิ่มออกมาเตือนเมื่อต้นสัปดาห์ว่า อังกฤษคือหนึ่งในประเทศที่มีอัตราผู้ติดเชื้อรายใหม่ต่อวันสูงที่สุดในภาคพื้นยุโรป ซึ่งเป็นภูมิภาคเดียวของโลกที่มีการปรับขึ้นของตัวเลขในสัปดาห์ที่แล้ว


อย่างไรก็ตาม นายกรัฐมนตรี จอห์นสัน ยืนยันว่า เจ้าหน้าที่กำลังจับตาดูสถานการณ์ตัวเลขอย่างใกล้ชิด และกล่าวว่า แม้จำนวนผู้ติดเชื้อใหม่จะเพิ่มสูง ตัวเลขนั้นยังคงอยู่ในกรอบที่ผู้เชี่ยวชาญของรัฐบาลคาดการณ์ไว้


นอกจากนั้น ผู้นำอังกฤษยังแนะให้ประชาชนเร่งออกมารับวัคซีนบูสเตอร์เพิ่ม หลังรัฐบาลประกาศพร้อมฉีดวัคซีนเข็มพิเศษให้กับประชาชนที่มีอายุ 50 ปีขึ้นไป และได้รับวัคซีนครบโดสไปก่อนหน้านี้แล้ว


ปัจจุบัน ประชาชนในอังกฤษที่มีอายุตั้งแต่ 12 ปีขึ้นไปเกือบ 80% ได้รับวัคซีนโควิด-19 ครบโดสแล้ว


 


(ข้อมูลบางส่วนมาจาก สำนักข่าว เอพี-รอยเตอร์-เอเอฟพี)",https://www.voathai.com/a/britain-covid19-covid-19-restriction-call-new-infection-surge/6280499.html,"Fri, 22 Oct 2021 03:39:43 +0700"
ความขัดแย้งในสหรัฐฯ จ่อยกระดับ เมื่อรัฐบาลเตรียมออกกฎบังคับฉีดวัคซีนแรงงาน 80 ล้านคน,"ความขัดแย้งเรื่องมาตรการการฉีดวัคซีนป้องกันโควิดในสหรัฐฯ เริ่มยกระดับขึ้น หลังรัฐบาลประธานาธิบดี โจ ไบเดน เตรียมออกกฎที่เข้มงวดเพื่อบังคับให้มีการฉีดยามากขึ้น โดยคำสั่งดังกล่าวจะมีผลต่อแรงงานหลายสิบล้านคนในสหรัฐฯ ซึ่งทำให้หลายภาคส่วนได้ออกมาแสดงความไม่พอใจและยืนกรานที่จะไม่ปฏิบัติตามคำสั่ง พร้อมเดินเรื่องฟ้องรัฐบาลต่อศาล


ตามรายงานของสำนักข่าววีโอเอ ขณะนี้ รัฐบาลสหรัฐฯ กำลังเตรียมที่จะออกคำสั่งบังคับให้มีการฉีดวัคซีนป้องกันโควิด-19 ที่อาจมีผลภายในสิ้นปีนี้ และจะส่งผลให้ธุรกิจที่มีการจ้างพนักงานมากกว่า 100 คนขึ้นไปต้องออกกฎให้พนักงานในบริษัทฉีดวัคซีนหรือตรวจหาการติดเชื้อโควิดเป็นประจำ โดยมาตรการนี้ที่จะมีผลครอบคลุมแรงงานราว 80 ล้านคนได้สร้างความขัดแย้งมากขึ้นในสหรัฐฯ เนื่องจากประชากรบางส่วนยังยืนกรานที่ไม่จะฉีดวัคซีน


แม้ประชากรในสหรัฐฯกว่า 177 ล้านคนหรือ 1 ใน 3 ของจำนวนประชากรวัยผู้ใหญ่ทั้งหมดจะได้รับการฉีดวัคซีนป้องกันโควิดแล้ว บริษัทและหน่วยงานรัฐต่างๆ รวมทั้ง กองกำลังทหารเรือสหรัฐฯ กลับต้องเริ่มทยอยปลดเจ้าหน้าที่ที่ไม่ยอมฉีดวัคซีนออกในเวลานี้




 


เจ้าหน้าที่ในกองทัพสหรัฐฯ บางส่วนที่กำลังจะถูกปลดได้ออกมาระบุเหตุผลว่า กฎบังคับฉีดวัคซีนนั้นขัดต่อสิทธิเสรีภาพทางร่างกายของพวกเขา พร้อมยังระบุชื่อ ประวัติการทำงาน และสถานที่ประจำการผ่านการลงคลิปวีดีโอทางสื่อสังคมออนไลน์เพื่อแสดงจุดยืนด้วย


ขณะเดียวกัน มีเจ้าหน้ารัฐจำนวน 10 คน ซึ่งรวมถึง ทหารอากาศและเจ้าหน้าจากหน่วยงานสืบราชการลับเลือกที่จะต่อต้านมาตรการดังกล่าวผ่านการฟ้องร้องทางกฎหมาย โดยพวกเขาได้ยื่นเรื่องต่อศาลในรัฐวอชิงตันและระบุว่ากฎการฉีดวัคซีนนั้นขัดต่อสิทธิเสรีภาพทางศาสนาตามภายใต้รัฐธรรมมนูญสหรัฐฯ


อย่างไรก็ตาม ความถูกต้องทางกฎหมายของมาตรการเหล่านี้ยังไม่ได้รับการพิจารณาจากอัยการทั้งหมดของศาลสูงสุดของสหรัฐฯ แต่อัยการที่มีหัวเสรีนิยมอย่าง สตีเฟน เบรย์เยอร์ และอัยการที่มีหัวด้านอนุรักษ์นิยม อย่าง เอมี่ โคนีย์ แบร์เรตต์ ได้เคยยกฟ้องคดีที่โจกก์ต่อต้านการมาตรการการฉีดวัคซีนแล้ว โดยคดีเป็นคำร้องของนักศึกษาจาก Indiana University ที่ไม่ต้องการฉีดวัคซีนเพื่อจะเข้าเรียนในมหาวิทยาลัย ส่วนอีกคดีนั้นเกี่ยวข้องกับบุคคลกรทางการแพทย์ในรัฐเมนที่ไม่ต้องการรับวัคซีน


ทางภาคเอกชนอย่างเช่น ร้านอาหารฟาสฟู้ด In-N-Out ในเมืองซานฟรานซิสโก รัฐแคลิฟอร์เนีย ได้ถูกปิดลงชั่วคราวเมื่อสัปดาห์ที่แล้ว ตามรายงานของสื่อท้องถิ่น San Francisco Chronicle หลังจากที่หน่วยงานสาธารณสุขของรัฐตรวจพบว่า ร้านสาขา Fisherman’s Wharf ของร้านฟาสฟู้ดแห่งนี้ไม่ยอมปฏิบัติตามกฎที่บังคับให้ร้านตรวจอุณหภูมิของลูกค้าที่เข้ามาทานอาหารภายในร้าน


ทั้งนี้ ร้านอาหารสาขาข้างต้นได้กลับมาเปิดแล้ว แต่เป็นให้บริการแบบสั่งกลับบ้าน (take-out) เท่านั้น โดยทางบริษัทได้ยอมรับว่าทำการละเมิดกฎจริง แต่ ผู้บริหารระดับสูงของ In-N-Out ได้ออกมาวิจารณ์กฎดังกล่าวเป็นการละเมิดอำนาจของประชาชน


ประธานาธิบดี โจ ไบเดน ได้ออกมาอธิบายว่า การบังคับใช้มาตราการการฉีดวัคซีนป้องกันโควิดนั้นจะช่วยลดจำนวนคนที่ไม่ยอมฉีดได้ พร้อมทั้งช่วยลดความแออัดในโรงพยาบาลและจำนวนผู้เสียชีวิต ทั้งยังจะทำใหธุรกิจต่างๆ สามารถเปิดทำการต่อไปได้ด้วย ดังนั้น รัฐบาลจะช่วยปกป้องประชากรและพนักงานที่ฉีดวัคซีนแล้วจากกลุ่มคนที่ไม่ฉีด


ทำเนียบขาวหวังว่ามาตรการนี้จะช่วยส่งผลให้คน 65 ล้านรายที่ปฏิเสธการฉีดวัคซีนต้านโควิดที่อยู่ในภาคเเรงงานอเมริกัน เปลี่ยนใจมาฉีดวัคซีนมากขึ้น


แต่ธุรกิจหลายแห่งและผู้ที่ต่อต้านการฉีดวัคซีนได้พยายามขอเข้าประชุมกับเจ้าหน้าที่ที่ทำเนียบขาวเรื่องกฎฉีดวัคซีนใหม่




 


โดยผู้ว่าการรัฐหัวอนุรักษ์นิยม นายเกร็ก แอ็บบอท จากรัฐเท็กซัส และ นายรอน เดอซานติส จากรัฐฟลอริดา ซึ่งนักวิเคราะห์คาดว่า จะเป็นผู้ที่ลงสนามชิงตำแหน่งประธานาธิบดีสหรัฐฯในปี 2024 เป็นนักการเมืองแนวหน้าที่ออกมาต่อต้านมาตรการดังกล่าวอย่างเต็มรูปแบบ แต่ร้องขอให้ประชาชนในรัฐของตนยินยอมเข้ารับการฉีดวัคซีนด้วยตนเองอยู่เนืองๆ


นักการเมืองคู่นี้เห็นพ้องกันว่า การรับวัคซีนไม่ควรเป็นข้อบังคบจากรัฐ พวกเขาจึงสนับสนุนให้ประชาชนในรัฐของพวกเขาเป็นคนตัดสินใจเองว่าจะเลือกที่จะฉีดวัคซีนป้องกันโควิดหรือไม่


 


(ที่มา Voice of America San Francisco Chronicle และ เอพี)",https://www.voathai.com/a/white-house-us-vaccine-mandate-business-public/6280629.html,"Fri, 22 Oct 2021 06:18:34 +0700"
ร้องทุจริต อดีต ผอ.ททท.นิวยอร์กแอบอ้างใช้เอกสารเท็จเบิกเงินหลวง,ไล่ออกอดีต 2 เจ้าหน้าที่ ททท. สำนักงานนิวยอร์ก หลังม่ีการร้องเรียนกา่รทุจริตแอบอ้างนำเอกสารประจำตัวของผู้อื่นไปเบิกค่าใช้จ่ายโดยมิชอบขณะที่ผู้ร้องทุกข์ซึ่งเป็นชาวไทยในสหรัฐฯเผยหมดเปลือกที่มาและหลักฐาน พร้อมเรียกร้องให้ตรวจสอบเพิ่มและไม่เพิกเฉยต่อการทุจริต,https://www.voathai.com/a/former-officers-tat-new-york-accuse-identity-thef-voa-thai/6281085.html,"Fri, 22 Oct 2021 09:09:52 +0700"
ซีดีซี ไฟเขียว ‘ไฟเซอร์-โมเดอร์นา-จอห์นสันแอนด์จอห์นสัน’ เป็นวัคซีนบูสเตอร์,"ศูนย์ควบคุมและป้องกันโรคแห่งสหรัฐฯ หรือ CDC ออกคำแนะนำการฉีดวัคซีนกระตุ้นภูมิ หรือ บูสเตอร์ สำหรับผู้ที่ได้รับวัคซีนโควิดที่ผลิตโดยโมเดอร์นา (Moderna) และจอห์นสัน แอนด์ จอห์นสัน (Johnson & Johnson) พร้อมเสริมว่า ไม่มีความจำเป็นที่จะต้องฉีดวัคซีนชนิดเดียวกันเป็นเข็มบูสเตอร์


คณะกรรมการที่ปรึกษาของ CDC ออกคำแนะนำให้ผู้ที่มีอายุ 18 ปีขึ้นไป ที่ได้รับวัคซีนโควิดชนิด 1 เข็ม ของจอห์นสัน แอนด์ จอห์นสัน ในระยะ 2 เดือนหรือนานกว่านั้น ให้เข้ารับวัคซีนบูสเตอร์ได้


ขณะที่ผู้ที่มีอายุ 65 ปีขึ้นไป หรือผู้ที่มีปัญหาด้านสุขภาพ ที่ได้รับวัคซีนโควิดชนิด 2 เข็ม ทั้งของไฟเซอร์ หรือ โมเดอร์นา สามารถเข้ารับวัคซีนเข็มสามได้ หลังจากฉีดครบ 2 เข็มไปแล้ว 6 เดือนหรือนานกว่านั้น และทาง CDC ยังเสริมด้วยว่า วัคซีนกระตุ้นภูมิไม่จำเป็นต้องเป็นวัคซีนชนิดเดียวกันก็ได้


แพทย์หญิงโรเชลล์ วาเลนสกี ผู้อำนวยการศูนย์ควบคุมและป้องกันโรคแห่งสหรัฐฯ หรือ CDC เห็นชอบในกรอบคำแนะนำจากคณะกรรมการที่ปรึกษาของ CDC ในวันพฤหัสบดี (21 ตุลาคม) ซึ่งสอดรับกับแนวทางของสำนักงานคณะกรรมการอาหารและยาแห่งสหรัฐฯ หรือ FDA ที่เพิ่งอนุมัติการฉีดวัคซีนโควิด-19 เพื่อเสริมภูมิคุ้มกัน หรือ บูสเตอร์ ของโมเดอร์นา และจอห์นสัน แอนด์ จอห์นสัน ไปเมื่อวันพุธ (20 ตุลาคม) และทาง FDA แสดงจุดยืนสนับสนุนให้ชาวอเมริกันเลือกฉีดวัคซีนบูสเตอร์ที่แตกต่างจากวัคซีนโดสแรกด้วยเช่นกัน


ทั้งนี้ ผลการศึกษาโดยสถาบันสุขภาพแห่งชาติสหรัฐฯ (U.S. National Institute of Heath) ชี้ว่า ผู้ที่เคยได้รับวัคซีนแบบ 1 เข็มของ จอห์นสัน แอนด์ จอห์นสัน แล้วได้วัคซีนบูสเตอร์ ของ โมเดอร์นา จะมีแอนติบอดี (Antibody) เพิ่มขึ้นถึงกว่า 76 เท่า หรือหากได้รับบูสเตอร์ของไฟเซอร์ ปริมาณแอนติบอดี จะเพิ่มขึ้น 35 เท่า ขณะที่การรับวัคซีนเข็มที่ 2 ของ จอห์นสัน แอนด์ จอห์นสัน เอง กลับเพิ่มระดับแอนติบอดีเพียง 4 เท่าเท่านั้น


ก่อนหน้านี้ หลายประเทศ ซึ่งรวมถึง สหราชอาณาจักร ได้สนับสนุนแผนยุทธศาสตร์การฉีดวัคซีนผสมสูตรไปแล้ว สำหรับวัคซีนของบริษัท แอสตราเซเนกา ที่มีใช้กันอย่างแพร่หลายแต่ไม่ได้รับอนุญาตให้มีการฉีดในสหรัฐฯ


คำแนะนำการฉีดวัคซีนกระตุ้นภูมิของ CDC มีขึ้นวันเดียวกับที่สหรัฐฯ มาถึงหลักชัยในการแจกจ่ายวัคซีน 200 ล้านโดสให้กว่า 100 ประเทศทั่วโลก ตามคำมั่นของประธานาธิบดีสหรัฐฯ โจ ไบเดน ว่า สหรัฐฯ คือคลังวัคซีนของโลก




อย่างไรก็ตาม นักวิเคราะห์จากกลุ่มนักเคลื่อนไหว People’s Vaccine Alliance ซึ่งเป็นความร่วมมือระหว่างหน่วยงานอิสระ Global Justice Now องค์กร Oxfam และ UNAIDS เปิดเผยรายงานที่พบว่า วัคซีนโควิดที่ประเทศร่ำรวยประกาศจะบริจาค 1,800 ล้านโดสนั้น มีเพียง 14% หรือ 261 ล้านโดส ที่ส่งถึงประเทศรายได้น้อย


ขณะที่มีวัคซีนเพียง 120 ล้านโดส ที่ผู้ผลิตวัคซีนทั้งแอสตราเซเนกา (AstraZeneca) จอห์นสัน แอนด์ จอห์นสัน โมเดอร์นา ไฟเซอร์และไบโอเอ็นเทค ที่ส่งมาถึงโครงการโคแวกซ์ (COVAX) คิดเป็น 12% ของเป้าหมายที่เสนอบริจาค 944 ล้านโดส ซึ่งภาวการณ์ขาดแคลนวัคซีนนี้ ทำให้ผู้คนในกลุ่มประเทศยากจนเพียง 1.3% ที่ได้รับวัคซีนครบโดส",https://www.voathai.com/a/cdc-director-ok-s-booster-shot-recommendation-for-all-three-covid-19-vaccines-in-us/6281885.html,"Sat, 23 Oct 2021 01:07:44 +0700"
ปธน.ไบเดน ประกาศ สหรัฐฯ พร้อมช่วยปกป้องไต้หวันจากจีน,"ประธานาธิบดี โจ ไบเดน ประกาศย้ำว่า สหรัฐฯ พร้อมจะยื่นมือเข้าช่วยปกป้องไต้หวัน ตามคำมั่นที่จะช่วยเกาะแห่งนี้จากการอ้างกรรมสิทธิ์ของจีน ขณะที่ หลายฝ่ายมองว่า คำประกาศของผู้นำสหรัฐฯ ครั้งนี้ดูไม่สอดคล้องกับนโยบายหลักของรัฐบาลกรุงวอชิงตันเท่าใดนัก


ในระหว่างการให้สัมภาษณ์กับสถานีข่าว CNN เมื่อวันพฤหัสบดีที่ผ่านมา พิธีกรได้ถามปธน.ไบเดน ว่า สหรัฐฯ จะยังคงเข้าช่วยปกป้องไต้หวันหรือไม่ ในขณะที่รัฐบาลกรุงไทเปออกมาร้องเรียนเกี่ยวกับแรงกดดันทางการทหารและทางการเมืองจากกรุงปักกิ่งที่เพิ่มขึ้นเรื่อยๆ เพื่อให้ยอมรับว่า เกาะแห่งนี้เป็นพื้นที่อธิปไตยของจีนเช่นกัน และผู้นำสหรัฐฯ ได้ตอบว่า กรุงวอชิงตันยังคงมีพันธสัญญาที่จะช่วยปกป้องไต้หวันเช่นเดิม


แต่แม้ว่า วอชิงตันจะมีพันธะทางกฎหมายที่จะต้องจัดหาความช่วยเหลือต่างๆ ให้กับไต้หวันเพื่อใช้ป้องกันตนเอง ในความเป็นจริง สหรัฐฯ ดำเนินนโยบาย “ความคลุมเครือทางยุทธศาสตร์” ที่ไม่มีความชัดเจนว่า จะส่งทหารเข้าแทรกแซงเพื่อปกป้องไต้หวัน หากจีนเกินทำการบุกโจมตีจริงมาโดยตลอด


เมื่อเดือนสิงหาคมที่ผ่านมา เจ้าหน้าที่รัฐบาลกรุงวอชิงตันรายหนึ่งกล่าวว่า นโยบายของสหรัฐฯ เกี่ยวกับไต้หวันนั้นไม่เคยเปลี่ยนแปลง หลังปธน.ไบเดน เปรยออกมาว่า สหรัฐฯ จะออกมาปกป้องไต้หวัน หากเกาะแห่งนี้ถูกโจมตีขึ้นมา


ผู้นำสหรัฐฯ ยังกล่าวไว้ด้วยว่า สิ่งที่ทุกฝ่ายไม่ต้องกังวลเลยคือ เรื่องของสรรพกำลังของกองทัพสหรัฐฯ เพราะ “จีน ไต้หวัน และทุกประเทศทั่วโลกต่างรู้ว่า เรา(สหรัฐฯ) มีกองทัพที่มีแสนยานุภาพมากที่สุดในประวัติศาสตร์โลก” และระบุว่า สหรัฐฯ นั้นไม่ต้องการทำสงครามเย็นกับจีน แต่เพียงต้องการให้จีนเข้าใจว่า สหรัฐฯ จะไม่มีทางถอย และจะไม่เปลี่ยนมุมมองต่อเรื่องใดๆ อย่างแน่นอน


จิว กั๊วเฉิง รัฐมนตรีกลาโหมไต้หวัน ยอมรับเมื่อต้นเดือนที่ผ่านมาว่า ในเวลานี้ ความตึงเครียดทางการทหารระหว่างจีนและไต้หวันนั้นอยู่ที่จุดต่ำสุดในรอบกว่า 40 ปี และ จีนเองมีสรรพกำลังทางทหารที่จะทำการรุกราน “แบบเต็มรูปแบบ” ภายในปี ค.ศ. 2025 ด้วย


อย่างไรก็ดี ไต้หวัน ยืนยันมาตลอดว่า ตนเป็นประเทศอิสระ และจะปกป้องเสรีภาพและประชาธิปไตยของตนให้ได้


ขณะเดียวกัน จีนกล่าวว่า ไต้หวันนั้นเป็นประเด็นที่สำคัญและมีความอ่อนไหวมากที่สุดเมื่อพิจารณาเรื่องความสัมพันธ์ระหว่างตนและสหรัฐฯ และออกมาประณามสิ่งที่ตนเรียกว่าเป็น “การสมรู้ร่วมคิด” ระหว่างวอชิงตันและไทเปด้วย


จาง จุน เอกอัครราชทูตจีนประจำองค์การสหประชาชาติ บอกกับผู้สื่อข่าวเมื่อวันพฤหัสบดีว่า กรุงปักกิ่งกำลังพยายามหาทาง “รวมชาติอย่างสันติ” กับไต้หวัน พร้อมๆ กับการตอบโต้ “ความพยายามแบ่งแยกดินแดน” ของพรรคประชาธิปไตยก้าวหน้า (Democratic Progressive Party) ซึ่งเป็นพรรครัฐบาลด้วย


เอกอัครราชทูต จาง ย้ำว่า จีนนั้นไม่ใช่ตัวก่อปัญหา แต่เป็นสหรัฐฯ ต่างหากที่ “ทำการต่างๆ อันเป็นอันตราย ที่ทำให้สถานการณ์ในช่องแคบไต้หวันมุ่งหน้าไปสู่ทิศทางหมิ่นเหม่” พร้อมชี้ว่า สหรัฐฯ ควรหยุดทำการต่างๆ ของตนได้แล้ว “เพราะการลากไต้หวันเข้าสู่สงครามนั้น ไม่ได้เป็นการดีต่อใครทั้งสิ้น”


 


(ที่มา: สำนักข่าว รอยเตอร์)",https://www.voathai.com/a/biden-us-china-taiwan-defense/6281986.html,"Sat, 23 Oct 2021 02:10:55 +0700"
บอยแบนด์สัญชาติเกาหลี ‘บีทีเอส’ ย้ายค่ายจาก ‘โซนี่’ ไปซบอก ‘ยูนิเวอร์แซล’,"กลุ่มบอยแบนด์อันดับหนึ่งของเกาหลีใต้ ‘บีทีเอส’ ลงนามทำสัญญาให้ ยูนิเวอร์แซล มิวสิค กรุ๊ป (Universal Music Group) ค่ายเพลงที่มีขนาดใหญ่ที่สุดของโลก ทำหน้าที่จัดจำหน่ายและการตลาดให้ตน แทนค่าย โคลัมเบีย เรคคอร์ดส (Columbia Records) ของ โซนี่ มิวสิค (Sony Music)เรียบร้อยแล้ว ตามรายงานของสำนักข่าว รอยเตอร์


รายงานข่าวระบุว่า บริษัท ไฮบ (Hype Co., Ltd.) ซึ่งเป็นเจ้าของ บิกิท มิวสิค (Bighit Music) ผู้จัดการของ ‘บีทีเอส’ ไม่เปิดเผยรายละเอียดเกี่ยวกับผลตอบแทนด้านการเงินของข้อตกลงใหม่นี้กับ ยูนิเวอร์แซล แต่กล่าวว่า บริษัท อินเตอร์สโคป (Interscope) ซึ่งเป็นค่ายเพลงดูแลตลาดอเมริกาของบริษัท จะเป็นผู้ทำหน้าที่จัดจำหน่ายและทำการตลาดผลงานของ ‘บีทีเอส’ ในสหรัฐฯ และภูมิภาคอื่นๆ


อย่างไรก็ตาม สิ่งที่ชัดเจนก็คือ สัญญาใหม่นี้ช่วยยกระดับความเป็นหุ้นส่วนของบริษัทบันเทิงสัญชาติเกาหลีใต้เจ้าของ ‘บีทีเอส’ กับ ยูนิเวอร์แซล มิวสิค กรุ๊ป ให้สูงขึ้น ขณะที่ วงการเคป๊อปพยายามผลักดันวัฒนธรรมดนตรีของเกาหลีใต้ให้โด่งดังไปทั่วโลกอยู่


ทั้งนี้ ชื่อเสียงของ ‘บีทีเอส’ ซึ่งเป็นศิลปินเคป๊อป (K-Pop) กลุ่มแรกที่ได้รับการเสนอชื่อเข้าชิงรางวัลแกรมมี่ ยิ่งดังเป็นพลุแตกไปทั่วโลกหลังปล่อยซิงเกิ้ลเพลงภาษาอังกฤษ ‘บัตเตอร์’ (Butter) และ ‘เพอร์มิชชั่น ทู แดนซ์’ (Permission to Dance) ออกมาเมื่อเร็วๆ นี้


นับตั้งแต่เปิดตัวออกมาเมื่อปี ค.ศ. 2013 บอยแบนด์ที่มีสมาชิก 7 คนนี้ กลายมาเป็นขวัญใจแฟนๆ จากทั่วโลกอย่างรวดเร็ว และยังมีโอกาสได้ร่วมผลิตผลงานกับศิลปินชื่อดังก้องโลกหลายราย อาทิ วงโคลด์เพลย (Coldplay) ดีเจ สตีฟ อาโอกิ (Steve Aoki) และนักร้องสาว ฮาลซีย์ (Halsey) เป็นต้น


 


เมื่อเดือนที่แล้ว ‘บีทีเอส’ เพิ่งมีโอกาสแสดงที่สำนักงานใหญ่องค์การสหประชาชาติ เพื่อโปรโมทเป้าหมายโลกในการแก้ไขปัญหาความยากจน ความไม่เท่าเทียมกัน ความอยุติธรรม และภาวะโลกร้อน


สำนักข่าวรอยเตอร์ ติดต่อไปยัง โซนี่ มิวสิค และ ยูนิเวอร์แซล มิวสิค กรุ๊ป เพื่อขอความเห็นเกี่ยวกับประเด็นนี้ แต่ยังไม่ได้รับการตอบกลับขณะจัดพิมพ์รายงานข่าวนี้ออกมา


 


(ที่มา: สำนักข่าว รอยเตอร์)",https://www.voathai.com/a/bts-k-pop-boyband-southkorea-universal-music-group-sony-music/6282025.html,"Sat, 23 Oct 2021 02:48:56 +0700"
สลด!  ดาราฮอลลีวูดลั่นปืนประกอบฉาก ปลิดชีพผู้กำกับภาพกลางกองถ่าย,"เมื่อวันศุกร์ อเล็ก บอลด์วิน ดาราฮอลลีวูดชาวอเมริกัน เปิดเผยว่าเขา “หัวใจแตกสลาย” หลังเขาใช้ปืนประกอบฉากยิงผู้กำกับภาพจนเสียชีวิตขณะถ่ายทำภาพยนตร์เรื่อง “รัสต์” (Rust) ในรัฐนิวเม็กซิโก โดยเขาระบุว่า เขาให้ความร่วมมือกับตำรวจเพื่อสืบสวนเหตุสลดดังกล่าว ตามรายงานของสำนักข่าวรอยเตอร์ 
 


อเล็ก บอลด์วินทวีตข้อความว่า เขาไม่สามารถบรรยายความรู้สึกตกใจและเศร้าออกมาได้ต่อการเสียชีวิตของ ฮาลีนา ฮัทชินส์ เพื่อนร่วมงานอันเป็นที่รักของทีมงาน หัวใจเขาแตกสลายและเขารู้สึกเสียใจกับสามีและลูกชายของเธอ รวมถึงทุกคนที่รู้จักและรักเธอ





 เหตุดังกล่าวเกิดขึ้นเมื่อช่วงบ่ายวันพฤหัสบดีตามเวลาท้องถิ่น ขณะมีการถ่ายทำภาพยนตร์ที่ฟาร์มโบนันซา ครีก ทางตอนใต้ของนครซานตาเฟ ตามข้อมูลของเจ้าหน้าที่รักษากฎหมาย ของสำนักงานเชอร์รีฟแห่งนครซานตาเฟ 


สำนักข่าว The Associated Press รายงานโดยอ้างโฆษกของนายบอลด์วินว่า เขาลั่นปืนประกอบฉากที่มีกระสุนเปล่าโดยไม่ได้ตั้งใจ โดยยังไม่เป็นที่แน่ชัดว่านายบอลด์วินกำลังแสดงภาพยนตร์หรือไม่ ยังไม่ทราบว่ามีการยิงปืนกี่นัด และยังมีข้อมูลของอาวุธปืนดังกล่าวเพียงเล็กน้อย  
 
ทั้งนี้ ปืนประกอบฉากจะยิงกระสุนเปล่าและดินปืนออกมาโดยมีแสงและเสียงออกมา อย่างไรก็ตาม หลังลั่นไกแล้ว กระดาษหรือพลาสติกที่ใช้อุดลำกล้องปืนจะพุ่งออกมาด้วยและอาจเป็นอันตรายถึงชีวิตได้ 
 
หลังเกิดเหตุ เฮลิคอปเตอร์นำตัวนางฮัทชินส์ส่งโรงพยาบาลมหาวิทยาลัยเม็กซิโก ก่อนที่เธอจะเสียชีวิตที่โรงพยาบาลในเวลาต่อมา  


อเล็ก บอลด์วินวัย 63 ปี เป็นผู้ร่วมอำนวยการสร้างภาพยนตร์เรื่อง “รัสต์” ซึ่งเป็นหนังอิงฉากประวัติฝั่งตะวันตกของอเมริกา ดำเนินเนื้อเรื่องในรัฐแคนซัสในช่วงทศวรรษที่ 1880 รวมถึงรับบทเป็น “รัสต์” อาชญากรที่ช่วยเหลือหลานชายวัย 13 ปีที่ถูกจับข้อหาฆ่าผู้อื่นโดยประมาท  
 
เมื่อวันศุกร์ สำนักงานเชอร์รีฟระบุว่า ยังไม่มีการแจ้งข้อหาใดและยังคงดำนเนิการสอบสวนอยู่ หนังสือพิมพ์ ซานตาเฟ นิว เม็กซิกัน รายงานว่า นายบอลด์วินยินยอมให้ปากคำด้วยตนเองที่สำนักงาน 




นอกจากนี้ นายโจเอล โซซา ผู้กำกับภาพยนตร์ ยังได้รับบาดเจ็บจากเหตุดังกล่าว โดยถูกนำตัวส่งไปยังโรงพยาบาลท้องถิ่น โดยฟรานเซส ฟิชเชอร์ นักแสดงหญิงในภาพยนตร์เรื่องนี้ ทวีตข้อความว่า นายโซซาส่งข้อความแจ้งเธอว่าเขาออกจากโรงพยาบาลแล้ว 
 
หนังสือพิมพ์ซานตาเฟ นิว เม็กซิกัน ยังรายงานด้วยว่า นายบอลด์วินร้องไห้และมีอาการกระวนกระวายบริเวณนอกสำนักงานเชอร์รีฟเมื่อวันพฤหัสบดี  
 
บุคลากรด่านหน้าของกรมอัคคีภัยเขตปกครองซานตาเฟเป็นผู้ช่วยเตรียมจัดเฮลิคอปเตอร์ลำเลียงผู้บาดเจ็บ อย่างไรก็ตาม ทางกรมอัคคีภัยยังไม่ให้ข้อมูลแก่สำนักข่าวรอยเตอร์เพิ่มเติม ณ เวลาที่รายงาน 
 
ทั้งนี้ นายบอลด์วินเป็นที่รู้จักจากบทบาทล้อเลียนอดีตประธานาธิบดีโดนัลด์ ทรัมป์ ทางรายการตลก “Saturday Night Live” ของสถานีโทรทัศน์เอ็นบีซี เขารับบททั้งบทตลกและบทดรามาทางละครโทรทัศน์และภาพยนตร์ตลอดเวลาที่อยู่ในวงการหลายสิบปี เขายังเคยได้รับการเสนอชื่อเข้าชิงรางวัลออสการ์จากบทบาทในภาพยนต์เรื่อง “The Cooler” เมื่อปีค.ศ.1993 และชนะรางวัลเอ็มมีและรางวัลลูกโลกทองคำมาแล้วหลายรายการ 
 





สำนักข่าวหลายแห่งรายงานโดยอ้างบริษัท Rust Movie Productions LLC ซึ่งเป็นบริษัทผลิตภาพยนตร์เรื่องดังกล่าว โดยระบุว่า การถ่ายทำภาพยนตร์เรื่องนี้ถูกระงับไปก่อนโดยไม่มีกำหนด ขณะที่สำนักข่าวรอยเตอร์ยังไม่ได้รับอีเมลตอบกลับจากบริษัทดังกล่าว 


ถนนทางเข้าสถานที่ถ่ายทำถูกปิดเมื่อช่วงเช้าวันศุกร์ โดยมีเจ้าหน้าที่รักษาความปลอดภัยดูแลไม่อนุญาตให้ผู้ใดเข้าบริเวณดังกล่าว 
 
อุบัติเหตุลักษณะดังกล่าวคล้ายกับเหตุเมื่อปีค.ศ. 1993 ที่แบรนดอน ลี บุตรชายของบรูซ ลี ตำนานนักแสดงกำลังภายใน ถูกยิงเสียชีวิตจากปืนประกอบฉากขณะกำลังถ่ายทำภาพยนตร์เรื่อง The Crow โดยเหตุสลดครั้งล่าสุดนี้จุดประเด็นถกเถียงอีกครั้งว่า ควรมีการห้ามใช้ปืนประกอบฉากบางชนิดในการถ่ายทำภาพยนตร์หรือไม่  
 
สตีเฟน ฮอลล์ ผู้กำกับภาพ ระบุว่า ข้อปฏิบัติเพื่อความปลอดภัยในการใช้ปืนถ่ายทำในสหรัฐฯ มีการพัฒนาขึ้นหลังจากนั้น แต่ทีมงานที่อยู่เบื้องหลังกล้องยังเป็นผู้ที่เสี่ยงได้รับอันตรายที่สุด เนื่องจากพวกเขาจะถูกปืนเล็งขณะนักแสดงเล็งปืนมายังกล้องเพื่อแสดงท่าทางว่ากำลังเล็งปืนมายังผู้ชม 


  




 


เว็บไซต์ของนางฮัทชินส์ระบุว่า ผู้กำกับภาพวัย 42 ปีผู้นี้เป็นชาวยูเครน เติบโตในค่ายทหารโซเวียตในเขตอาร์กติก เซอร์เคิล  และเคยทำงานเป็นผู้สื่อข่าวสอบสวนในยุโรป เธอจบการศึกษาจากสถาบันภาพยนตร์อเมริกันเมื่อปีค.ศ. 2015 และได้รับเลือกเป็นหนึ่งในผู้กำกับภาพดาวรุ่งของสหรัฐฯ เมื่อปีค.ศ. 2019 
 
โพสต์สุดท้ายของเธอเมื่อสองวันก่อน เป็นคลิปวิดีโอที่เธอยิ้มขณะขี่ม้า พร้อมข้อความว่า “หนึ่งในข้อดีของการถ่ายทำภาพยนตร์แบบตะวันตกคือ คุณจะได้ขี่ม้าในวันหยุด ” 
 
นายโซซา ผู้กำกับวัย 48 ปี ยังเคยกำกับ เขียนบท และอำนวยการสร้างภาพยนตร์แอคชันเรื่อง Crown Vic เมื่อปี 2019 โดยนายบอลด์วินก็เป็นผู้อำนวยการสร้างร่วมด้วย 
 
สหภาพ The Screen Actors Guild - American Federation of Television and Radio Artists ซึ่งเป็นสหภาพของนักแสดงและผู้ทำงานในวงการสื่อ 160,000 คน ระบุว่า จะสืบสวนเหตุการณ์ดังกล่าวเพื่อป้องกันไม่ให้เกิดเหตุในลักษณะนี้ขึ้นอีก 
 
(ที่มา: สำนักข่าวรอยเตอร์และสำนักข่าว The Associated Press)",https://www.voathai.com/a/alec-baldwin-says-heart-broken-after-fatal-movie-set-shooting-police-investigating/6282092.html,"Sat, 23 Oct 2021 03:35:31 +0700"
สตรีมมิ่งจีนเจอวิจารณ์หนัก เปิดตัวรายการใหม่ลอกเลียนซีรีส์ ‘สควิด เกม’,"บริษัทสตรีมมิ่งรายใหญ่ของจีน โยวคู่ (Youku) เจอกระแสกดดันว่าลอกเลียนแบบซีรีย์ดังของเน็ตฟลิกซ์ สควิด เกม (Squid Game) ที่โด่งดังไปทั่วโลกตอนนี้ หลังจากใช้ภาพโปรโมทรายการวาไรตี้โชว์ใหม่ของจีนในชื่อ สควิดส์ วิคตอรี (Squid's Victory)


สื่อบีบีซี และเซาท์ไชน่ามอร์นิ่งโพสต์ รายงานตรงกันว่า บริษัทสตรีมมิ่งรายใหญ่ของจีน โยวคู่ (Youku) ถูกโจมตีฐานลอกเลียนแบบซีรีส์ดังของบริษัทสตรีมมิ่งเน็ตฟลิกซ์ สควิด เกม (Squid Game) หลังเผยภาพโปรโมทรายการวาไรตี้โชว์ใหม่ที่ใช้ชื่อว่า สควิดส์ วิคตอรี Squid's Victory เมื่อวันพุธ (20 ตุลาคม)


รายงานของสื่อทั้งสอง ระบุว่า รายการดังกล่าว มีความคล้ายกับซีรีส์ สควิด เกม ซึ่งให้ผู้เข้าแข่งขันมาแข่งเกมของเด็กๆ ในรูปแบบการแข่งขันที่ใหญ่ขึ้น


ยิ่งไปกว่านั้น สื่อเซาท์ไชน่ามอร์นิ่งโพสต์ ลงรายละเอียดว่า โปสเตอร์รายการ สควิดส์ วิคตอรี ของโยวคู่ ใช้แบบตัวอักษรเดียวกันที่ใช้โทนสีขาวและชมพู พร้อมกับสัญลักษณ์วงกลม สี่เหลี่ยม และสามเหลี่ยม ซึ่งละม้ายคล้ายเหมือนกับสัญลักษณ์ โทนสี และตัวอักษรจากซีรีส์ดังของเกาหลีเสียด้วย


ชาวเน็ตต่างวิจารณ์บริษัทสตรีมมิ่งโยวคู่ ว่าเป็นแพลตฟอร์มที่ไร้ยางอายที่ไม่สร้างสรรค์เนื้อหาขึ้นมาด้วยตัวเอง


หลังจากเจอกระแสโจมตีอย่างหนัก ทางโยวคู่ ออกแถลงการณ์ขอโทษผ่านทางเว่ยโป๋ (Weibo) และระบุว่า เป็น ‘ความผิดพลาดทางเทคนิค’ เพราะโปสเตอร์ดังกล่าวเป็นเพียงฉบับร่างของดีไซน์ต้นแบบของรายการเท่านั้น ก่อนที่จะเปลี่ยนโปสเตอร์ใหม่ที่ปรับแบบอักษรใหม่ และถอดสัญลักษณ์ที่คล้ายกับซีรีส์ดัง พร้อมทั้งได้เปลี่ยนชื่อรายการดังกล่าวเป็น เกม วิคตอรี (Game Victory) แทนด้วย


อย่างไรก็ตาม ชาวเน็ตและผู้ใช้สื่อสังคมออนไลน์ยังไม่พอใจกับแนวทางแก้ไขของโยวคู่แต่อย่างใด โดยหนึ่งในบัญชีผู้ใช้เว่ยโป๋ แสดงความเห็นว่า “นี่ดูเหมือนเป็นการปกปิดแบบห่วยๆ และเห็นได้ชัดว่าพวกเขา (โยวคู่) พยายามลอกเลียนแบบสควิด เกมเพราะความโด่งดังของซีรีส์นี้”




ส่วนผู้ใช้เว่ยโป๋อีกหลายราย ให้ทัศนะว่าพวกเขา “เบื่อเต็มทน” กับการที่ผู้ผลิตสื่อบันเทิงของจีนลอกเลียนแบบเนื้อหาของเกาหลีใต้ พวกเขายกตัวอย่างกรณีของรายการแข่งขันแรปเพลง ที่ชื่อว่า The Rap Of China ที่เคยถูกวิจารณ์ว่าลอกเลียนรายการรูปแบบเดียวกันของเกาหลีใต้ ที่ชื่อว่า Show Me The Money มาแล้ว


ทั้งนี้ บริษัทสตรีมมิ่งโยวคู่ เป็นหนึ่งในแพลตฟอร์มสตรีมมิ่งวิดีโอรายใหญ่ของจีน ที่มีฐานสมาชิกราว 90-100 ล้านราย ขณะที่ ซีรีส์เกาหลีชื่อดัง สควิด เกม ที่ดังเป็นพลุแตกไปทั่วโลก มีเนื้อหามาจากเกมการละเล่นอันโหดร้ายรุนแรงของเด็กในเกาหลีใต้ ได้รับความนิยมอย่างมากในจีนทั้งที่ยังไม่ได้เข้าฉายอย่างเป็นทางการที่นั่น เพราะปัจจุบันเน็ตฟลิกซ์ยังไม่เปิดให้บริการในจีน แต่ผู้คนที่นั่นชมซีรีส์ดังกล่าวผ่านระบบสตรีมมิ่งหรือการดาวน์โหลดเนื้อหามาอย่างผิดกฎหมาย


ที่ผ่านมา จีนและเกาหลีใต้ มีความบาดหมางด้านวัฒนธรรมมาหลายครั้งในช่วงไม่กี่ปีที่ผ่านมา อย่างเมื่อปีที่แล้ว จีนถูกกล่าวหาว่า “ขโมยวัฒนธรรมเกาหลี” เมื่อจีนอ้างสิทธิ์ว่าเป็นผู้นำในอุตสาหกรรมกิมจิ และความขัดแย้งระหว่างจีนและเกาหลีใต้ ยังลงลึกไปถึงประเด็นด้านภาษา เพราะที่จีน คำว่า กิมจิ ในภาษาจีน คือ เป่าไค (pao cai) ที่เป็นเมนูผักดองดั้งเดิมของจีน อีกทั้งยังมีประเด็นที่จีนถูกวิจารณ์จากการกล่าวว่าชุดฮันบกที่เป็นชุดประจำชาติของเกาหลีใต้นั้นมีต้นกำเนิดมาจากจีนด้วย


(ที่มา: bbc และ South China Morning Post)",https://www.voathai.com/a/china-streaming-site-accused-of-copying-squid-game/6281994.html,"Sat, 23 Oct 2021 03:21:56 +0700"
‘เอเวอร์แกรนด์’ ต่อลมหายใจ ชำระหนี้ไปได้อีกงวด,"เมื่อวันศุกร์ แหล่งข่าวระบุว่า เอเวอร์แกรนด์ กรุ๊ป (Evergrande Group) บริษัทพัฒนาอสังหาริมทรัพย์รายใหญ่ของจีน ชำระหนี้ส่วนหนึ่งด้วยการจ่ายเงินส่วนผลตอบเเทนตราสารหนี้ก่อนถึงเส้นตายเพียงสองวัน ทำให้ทางบริษัทมีเวลาจัดการกับวิกฤตหนี้ที่อาจส่งผลครั้งใหญ่ต่อเศรษฐกิจจีน ตามรายงานของสำนักข่าวรอยเตอร์  
 
แหล่งข่าวบอกกับสำนักข่าวรอยเตอร์ว่า เมื่อวันพฤหัสบดี เอเวอร์แกรนด์โอนเงิน 83.5 ล้านดอลลาร์ให้บัญชีทรัสตีของธนาคารซิตีแบงค์ ทำให้ทางบริษัทสามารถจ่ายดอกเบี้ยของตราสารหนี้สกุลเงินดอลลาร์สหรัฐฯ ที่จะมีกำหนดชำระในวันเสาร์นี้ได้  
 
เหตุดังกล่าวสร้างความโล่งใจให้แก่นักลงทุนและหน่วยงานกำกับดูแลที่กังวลว่า วิกฤตเอเวอร์แกรนด์อาจส่งผลต่อตลาดโลก ในขณะที่ทางการจีนยืนยันว่าเจ้าหนี้จะได้รับการคุ้มครอง 
 
เอเวอร์แกรนด์มีหนี้กว่า 3 แสนล้านดอลลาร์ ถือเป็นบริษัทอสังหาริมทรัพย์ที่มีหนี้มากที่สุดในโลก โดยบริษัทจะต้องชำระหนี้เป็นตราสารหนี้สกุลเงินอื่นและมีกำหนดชำระหนี้ครั้งต่อไปในวันที่ 29 ตุลาคมนี้ ท่ามกลางความกังวลว่าทางบริษัทจะสามารถชำระหนี้ได้หรือไม่ ขณะที่เอเวอร์แกรนด์มียอดขายอสังหาริมทรัพย์ลดลง 30 เปอร์เซ็นต์ในรอบ 12 เดือนที่ผ่านมา 
 
เอเวอร์แกรนด์ยังไม่มีความเห็นต่อประเด็นนี้ ณ เวลาที่รายงาน ในขณะที่ธนาคารซิตีแบงค์ปฎิเสธให้ความเห็น 
 
ทั้งนี้ เอเวอร์แกรนด์ถูกก่อตั้งที่เมืองกว่างโจวเมื่อปีค.ศ. 1996 โดยการเติบโตของบริษัทสะท้อนการกู้เงินภายใต้นโยบายที่ธนาคารปล่อยสินเชื่ออย่างง่ายๆ ให้กับโครงการก่อสร้าง  


อย่างไรก็ตามบริษัทได้รับผลกระทบในเวลาต่อมา จากการที่ทางการจีนออกกฎใหม่เพื่อจำกัดการเป็นหนี้ของบริษัทอสังหาริมทรัพย์ และสนับสนุนให้มีการสร้างที่อยู่อาศัยที่ราคาไม่เเพง 





เมื่อวันศุกร์ สื่อทางการของจีน Securities Times รายงานคำพูดของ นายฮุย คา ยัน ประธานบริษัทเอเวอร์แกรนด์ โดยเขากล่าวว่า ทางบริษัทจะลดการขายอสังหาริมทรัพย์ลงให้เหลือราว 31,000 ล้านดอลลาร์ต่อปีเพื่อยกเครื่องธุรกิจใหม่ 
 
ทั้งนี้ ยังไม่เป็นที่แน่ชัดว่าเอเวอร์แกรนด์หาทุนมาชำระหนี้ได้อย่างไร โดยทางบริษัทจะต้องหาเงินอีก 47.5 ล้านดอลลาร์เพื่อชำระภายในวันที่ 29 ตุลาคม และยังต้องชำระเงินอีกเกือบ 338 ล้านดอลลาร์ให้สถาบันการเงินต่างประเทศในเดือนพฤศจิกายนและธันวาคม 
 
จอห์น ฮัน จากสำนักงานกฎหมาย Kobre & Kim ในฮ่องกง ระบุว่า แม้การชำระหนี้ส่วนที่เป็นผลตอบเเทนพันธบัตรของเอเวอร์แกรนด์ครั้งนี้จะเป็นสัญญาณที่ดี แต่ก็ยังไม่เป็นเครื่องรับรองว่าบริษัทจะมีสภาพคล่องนับตั้งแต่ไตรมาสที่สองของปีหน้าเป็นต้นไปหรือไม่ 
 
ทั้งนี้ หากเอเวอร์แกรนด์ไม่สามารถชำระหนี้ในสัปดาห์หน้า หรือหนี้ในครั้งต่อๆ ไปในอีกไม่กี่สัปดาห์นี้ การผิดการชำระหนี้ของบริษัทจะส่งผลต่อตราสารหนี้ของบริษัทมูลค่า 19,000 ล้านดอลลาร์ในตลาดทุนระหว่างประเทศ และอาจเป็นการผิดหนี้ครั้งใหญ่ที่สุดเป็นลำดับที่สองของบริษัทในตลาดเกิดใหม่ หลังเหตุบริษัทน้ำมันของรัฐบาลเวเนซูเอลาไม่ชำระหนี้ตามกำหนด 
 
การชำระหนี้ของเอเวอร์แกรนด์ครั้งนี้เกิดขึ้นหนึ่งวัน หลัง REDD ผู้ให้บริการข้อมูลด้านการเงิน รายงานว่า เอเวอร์แกรนด์สามารถซื้อเวลาเพื่อชำระตราสารหนี้ที่ออกโดย Jumbo Fortune Enterprises  
 
นักกฎหมายด้านการชำระหนี้รายหนึ่งระบุว่า เอเวอร์แกรนด์เลี่ยงการผิดชำระหนี้ได้ในระยะสั้น ช่วยต่อเวลาในการสร้างสภาพคล่องและการยอมรับจากผู้ถือหุ้นได้ ก่อนจะเผชิญงานใหญ่ในการปรับโครงสร้างหนี้ในขั้นต่อไป 
 
ก่อนหน้านี้ เอเวอร์แกรนด์ไม่สามารถชำระเงินส่วนที่เป็นดอกเบี้ยของตราสารหนี้เป็นมูลค่ารวมเกือบ 280 ล้านดอลลาร์ เมื่อวันที่ 23 กันยายน 29 กันยายน และ 11 ตุลาคม โดยการผิดชำระหนี้ทั้งสามครั้งมีช่วงเวลาผ่อนผันครั้งละ 30 วัน 





ความเคลื่อนไหวของตลาด  
 
ข้อมูลจาก Duration Finance ระบุว่า เมื่อวันศุกร์ช่วงเช้า ตราสารหนี้สกุลเงินดอลลาร์ของเอเวอร์แกรนด์มีราคาสูงขึ้นหลังมีรายงานข่าวการชำระหนี้งวดนี้ ในขณะที่ตราสารหนี้สำหรับเดือนเมษายนปีหน้าและปีค.ศ. 2023 มีมูลค่าเพิ่มขึ้นกว่า 10 เปอร์เซ็นต์ อย่างไรก็ตาม ตราสารหนี้เหล่านี้ยังถูกซื้อขายด้วยราคาต่ำกว่ามูลค่าบนตราสารหนี้ถึงกว่าหนึ่งในสี่ 
 
เเต่ต่อมาเกิดเเรงเทขาย ทำให้ตราสารหนี้ประเภทอื่นของบริษัทมีมูลค่าลดลงกว่า 6 เปอร์เซ็นต์   



วิกฤตเอเวอร์แกรนด์ส่งผลต่อภาคอสังหาริมทรัพย์จีนมูลค่า 5 ล้านล้านดอลลาร์สหรัฐฯ ซึ่งมีมูลค่าราวหนึ่งในสี่ของเศรษฐกิจจีน 


การชำระหนี้ของเอเวอร์แกรนด์ครั้งนี้ทำให้ดัชนีหุ้นฮั่งเส็ง หมวดอสังหาริมทรัพย์ของจีน พุ่งตัวขึ้น 3.3 เปอร์เซ็นต์ โดยดัชนี CSI300 Real Estate ปิดตัวเพิ่มขึ้น 2.4 เปอร์เซ็นต์ และดัชนีของภาคอสังหาริมทรัพย์โดยรวมปิดตัวที่ 2 เปอร์เซ็นต์ ​


ทั้งนี้ หากเอเวอร์แกรนด์ล้มละลาย จะส่งผลต่อโครงการอสังหาริมทรัพย์กว่า 1,300 โครงการใน 280 เมืองทั่วประเทศ 
 
เอกสารที่ถูกเผยแพร่เมื่อปีที่แล้ว ที่เอเวอร์แกรนด์ระบุว่าเป็นเอกสารเท็จแต่เป็นเอกสารได้รับความสนใจจากนักวิเคราะห์ เผยให้เห็นว่า เอเวอร์แกรนด์เป็นหนี้กับธนาคารกว่า 128 ธนาคารรวมถึงสถาบันการเงินประเภทอื่นอีกกว่า 121 แห่ง 
 
นักวิเคราะห์ระบุว่า แม้ยังไม่ทราบแน่ชัดว่าธนาคารจะจัดการทางการเงินกับโครงการอสังหาริมทรัพย์ที่อาจหยุดชะงักลงอย่างไร แต่ยอดปิดจองอสังหาริมทรัพย์ล่วงหน้าที่ลดลงอย่างมากทำให้คาดการณ์ได้ว่า ธุรกิจในประเทศของบริษัทอาจไม่สามารถทำเงินให้เอเวอร์แกรนด์ได้ในระยะเวลาอันใกล้ได้ 
 
(ที่มา: สำนักข่าวรอยเตอร์)",https://www.voathai.com/a/china-troubled-property-behemoth-averts-default-now-evergrande/6282127.html,"Sat, 23 Oct 2021 04:07:43 +0700"
นักวิจารณ์ชี้ แผนเปลี่ยนชื่อ ‘เฟสบุ๊ค’ เป็นเพียง ‘การสับขาหลอก’,"แผนการเปลี่ยนรีแบรนด์ตนเองของ เฟสบุ๊ค (Facebook) กลายมาเป็นเป้าวิจารณ์ของผู้ที่จับตาดูบริษัทสื่อสังคมออนไลน์ชั้นนำแห่งนี้แล้ว โดยหลายคนเชื่อว่า แผนงานนี้เป็นเพียงการ ‘สับขาหลอก’ เพื่อลดความสนใจของสาธารณะเกี่ยวกับข่าวอื้อฉาวและประเด็นร้อนต่างๆ ที่ถาโถมเข้าใส่ตนอย่างไม่หยุดหย่อน


กลุ่มนักเคลื่อนไหวที่เรียกตนเองว่า The Real Facebook Oversight Board หรือ คณะกรรมการกำกับดูแลตัวจริงของเฟสบุ๊ค ออกมาเตือนว่า สิ่งที่ เฟสบุ๊ค อาจพยายามทำอยู่นั้นไม่ใช่เรื่องใหม่ เพราะอุตสาหกรรมยักษ์ใหญ่หลายแห่ง เช่น น้ำมัน และ ยาสูบ ต่างเคยพยายามเปลี่ยนแปลงภาพลักษณ์ หรือ รีแบรนด์ ตนเอง เพียงเพื่อหลบหนีปัญหาที่เผชิญอยู่ ณ จุดนั้นกันมาแล้ว


ทางกลุ่มได้ออกคำแถลงเกี่ยวกับประเด็นนี้ ที่ระบุว่า “เฟสบุ๊ค คิดว่า การทำรีแบรนด์จะสามารถช่วยเปลี่ยนประเด็นที่มีคนพูดถึงตนเองได้” และชี้ว่า ปัญหาที่แท้จริงนั้นก็คือ การที่ต้องมีกระบวนการกำกับดูแลและควบคุมบังคับใช้กฎเกณฑ์ต่างหาก

แต่หลังจากมีข่าวเกี่ยวกับแผนเปลี่ยนชื่อออกมา แอนดี้ สโตน โฆษกของ เฟสบุ๊ค บอกกับสำนักข่าว เอเอฟพี ว่า “เรา (เฟสบุ๊ค) ไม่มีความเห็นใดๆ และไม่ขอยืนยันรายงานของ The Verge”


ประเด็นการเตรียมเปลี่ยนชื่อและรีแบรนด์ของ เฟสบุ๊ค นั้น ถูกรายงานออกมาครั้งแรกโดยบล็อกเทคโนโลยี The Verge ซึ่งอ้างข้อมูลจากแหล่งข่าวที่ไม่สามารถเปิดเผยตัวตนได้ และระบุว่า เฟสบุ๊คจะประกาศรายละเอียดของแผนเปลี่ยนชื่อกลุ่มบริษัทในสัปดาห์หน้า โดยจะเป็นชื่อที่เน้นความเป็น metaverse ซึ่งก็คือ โลกดิจิทัลที่ผู้ใช้งานอุปกรณ์เทคโนโลยีเสมือนจริง (VR – Virtual Reality) และเทคโนโลยีเสริมจริง (AR – Augmented Reality) สามารถสลับการใช้งานอุปกรณ์ที่ต่างกันและสื่อสารระหว่างกันได้อย่างสะดวก อันเป็นสิ่งที่บริษัทเทคโนโลยีชั้นนำแห่งนี้เชื่อว่า เป็นอนาคตที่ตนต้องมุ่งไปให้ถึง




 


รายงานข่าวของสำนักข่าวรอยเตอร์ เมื่อวันพุธที่ผ่านมา ระบุว่า มาร์ค ซัคเคอร์เบิร์ก ซีอีโอ ของ เฟสบุ๊ค พูดถึงการมุ่งหน้าสู่ metaverse มาตั้งแต่เมื่อเดือนกรกฎาคมแล้ว และบริษัทแห่งนี้ยังได้ลงทุนพัฒนาเทคโนโลยีทั้งสองแบบอย่างมาก โดยได้เปิดตัวอุปกรณ์ใหม่ๆ เช่น หูฟัง Oculus VR ออกมา พร้อมๆ กับเร่งออกแบบอุปกรณ์แว่นตา และสายรัดข้อมือ AR อยู่ด้วย


และเมื่อวันจันทร์ที่ผ่านมา เฟสบุ๊ค ซึ่งมีบริษัทลูกที่นำเสนอแพลตฟอร์มเทคโนโลยีอื่นๆ ในสังกัดมากมาย เช่น วอทส์แอป (WhatsApp) และ อินสตาแกรม (Instagram) เพิ่งประกาศแผนจ้างงานเพิ่ม 10,000 ตำแหน่งในสหภาพยุโรป เพื่อสร้าง metaverse อันเป็นแผนงานที่ ซัคเคอร์เบิร์ก ออกมาโปรโมทด้วยตนเอง


การประกาศจ้างงานเพิ่มของสื่อสังคมออนไลน์ชั้นนำแห่งนี้มีออกมา ขณะที่ทาง เฟสบุ๊ค ต้องเผชิญกับข่าวฉาวกระฉ่อนไปทั่ว รวมทั้งปัญหาระบบดับครั้งใหญ่ทำให้ผู้ใช้งานไม่สามารถเข้าถึงบัญชีของตนได้ และเสียงเรียกร้องให้มีการบังคับใช้กฎเกณฑ์กับบริษัทแห่งนี้เพื่อควบคุมการสร้างอิทธิพลในสังคม


โดยในช่วงไม่กี่เดือนที่ผ่านมา เฟสบุ๊ค ตกเป็นเป้าวิจารณ์จากหลายฝ่าย หลัง ฟรานซิส เฮาเกน อดีตพนักงานของบริษัทออกมาแฉผลการศึกษาที่จัดทำเป็นการภายในหลายชิ้น ซึ่งชี้ว่า เฟสบุ๊ค นั้นทราบดีว่าแพลตฟอร์มของตนนั้นเป็นพิษเป็นภัยต่อสุขภาพจิตของผู้ใช้งานที่อายุน้อยๆ




 


หนังสือพิมพ์ เดอะ วอชิงตัน โพสต์ (The Washington Post) ตีพิมพ์บทความที่ชี้ว่า ความสนใจของ เฟสบุ๊ค เกี่ยวกับ metaverse นั้น “เป็นส่วนหนึ่งของโครงการใหญ่ที่มุ่งหวังจะช่วยปรับปรุงชื่อเสียงของบริษัท ในสายตาของนักการเมืองทั้งหลาย และเพื่อปรับเปลี่ยนทิศทางของเฟสบุ๊ค ในส่วนของระเบียบกฎเกณฑ์สำหรับเทคโนโลยีอินเตอร์เน็ตยุคถัดไป”


แต่ เบเนดิคท์ เอฟแวนส์ นักวิเคราะห์อุตสาหกรรมเทคโนโลยีซิลิคอน แวลลีย์ แย้งว่า การปรับเปลี่ยนภาพลักษณ์ หรือ รีแบรนด์ ของ เฟสบุ๊ค ที่จะเกิดขึ้นนี้ ไม่ได้ตอบโจทย์ปัญหาพื้นฐานของแพลตฟอร์มตนเองเลย


เอฟแวนส์ ให้ความเห็นว่า “ถ้าหากเพียงจะตั้งชื่อใหม่ให้กับผลิตภัณฑ์ที่ใช้ไม่ได้ดี ไม่ช้าไม่นาน คนอื่นก็จะรู้เองว่า แบรนด์ใหม่ที่ว่านี้ ก็ยังมีปัญหาเดิมๆ อยู่ดี” และว่า “การ ‘รีแบรนด์’ ที่ดีนั้น ควรจะเริ่มต้นด้วยการแก้ไขปัญหาต่างๆ เสียก่อน แล้วจึงค่อยสร้างแบรนด์ใหม่ที่สะท้อนให้เห็นถึงประสบการณ์(การใช้ผลิตภัณฑ์)ใหม่นี้”


อย่างไรก็ดี หาก เฟสบุ๊ค จะเดินหน้าแผนรีแบรนด์นี้ดังที่มีการรายงานออกมา เพื่อลดระดับความสำคัญของธุรกิจต่อกลุ่มบริษัทลงให้น้อยกว่าที่เป็นอยู่ในปัจจุบัน สิ่งที่จะเกิดขึ้นนั้นน่าจะเป็นแค่เพียงการปรับเปลี่ยนโครงสร้างองค์กรไปเป็นเหมือนของ บริษัท อัลฟาเบท (Alphabet) ซึ่งเป็นบริษัทแม่ของ กูเกิล (Google) ที่ทำการปรับโครงสร้างตนใหม่ไปเมื่อปี ค.ศ. 2015 ซึ่งท้ายที่สุด ก็ไม่ได้เปลี่ยนแปลงความจริงที่ว่า ระบบค้นหาข้อมูลยอดนิยมแห่งนี้ ยังคงเป็นธุรกิจหลักที่ผู้คนรู้จัก พูดถึง และยอมรับในตัวกลุ่มบริษัทนี้ที่เปิดตัวธุรกิจอื่นๆ ออกมาให้ผู้บริโภคใช้งานหลายอย่าง เช่น โครงการรถยนต์ขับเคลื่อนด้วยตนเอง Waymo (เวย์โม) และโครงการเทคโนโลยีเพื่อสุขภาพ Verily (เวริลี่) เป็นต้น


เว็บข่าวออนไลน์ Vox ให้ความเห็นในเรื่องนี้ไว้ว่า โดยปกติ การที่บริษัทแห่งหนึ่งที่มีขนาดใหญ่แบบเดียวกับ เฟสบุ๊ค จะเปลี่ยนชื่อตนเองนั้น ต้องมีการวางแผนและกลยุทธ์ระยะยาวไว้ล่วงหน้าก่อน ดังนั้น การที่บริษัทเทคโนโลยีชื่อดังแห่งนี้จะดำเนินแผนรีแบรนด์คงไม่ใช่สิ่งที่เพิ่งคิดออกมาเมื่อเร็วๆ นี้ แต่ก็มีความเป็นไปได้ว่า ข่าวร้ายต่างๆ ที่ถาโถมเข้ามาในช่วงที่ผ่านมาคือ ตัวทำปฏิกิริยาที่เร่งให้กระบวนการตัดสินใจเปลี่ยนชื่อนี้เกิดเร็วขึ้น เพราะชื่อเสียงของบริษัทนั้นเริ่มเสียหายหนัก หลัง เฮาเกน อดีตพนักงานขึ้นให้ข้อมูลต่อรัฐสภาสหรัฐฯ


 


(ข้อมูลบางส่วนมาจากสื่อ Vox)",https://www.voathai.com/a/facebook-rebrand-name-change-scandal-scrutiny-whistleblower/6282135.html,"Sat, 23 Oct 2021 04:18:59 +0700"
ตอบทุกคำถาม กับ 'วัคซีนบูสเตอร์' เพิ่มภูมิต้านโควิด-19,"ขณะนี้มีชาวอเมริกันหลายล้านคนที่สามารถได้รับวัคซีนเข็มเพื่อกระตุ้นภูมิต้านทานโควิด-19 หรือที่เรียกว่า ""วัคซีนบูสเตอร์"" แต่การหาคำตอบว่าใครบ้างที่มีสิทธิได้รับวัคซีนบูสเตอร์ และเมื่อไหร่ที่ควรจะฉีดเพิ่มนั้น ยังเป็นสิ่งที่ทำให้หลายคนสงสัยอยู่ นอกจากนี้ การรับวัคซีนบูสเตอร์ยังท้าทายเพิ่มขึ้นอีก เมื่อสามารถเลือกรับวัคซีนกระตุ้นภูมิคุ้มกันเข็มนี้ได้จากวัคซีนถึงสามยี่ห้อ  


สำนักข่าว Associated Press ได้รวบรวมคำถามคำตอบเกี่ยวกับวัคซีนกระตุ้นภูมิต้านทานไว้ดังนี้  


ทำไมวัคซีนบูสเตอร์จึงจำเป็น?


สำหรับผู้ที่ได้รับวัคซีนครบโดสแล้ว ผลของวัคซีนยังคงให้ความคุ้มครอง ช่วยลดความเสี่ยงไม่ให้ต้องเข้ารักษาตัวในโรงพยาบาลหรือเสียชีวิตหากติดโควิด-19 อย่างไรก็ตาม ภูมิต้านทานโควิด-19 นั้นอาจจะอ่อนลงได้ตามกาลเวลา และเมื่อมีการระบาดของโคโรนาไวรัสสายพันธ์เดลตาในสหรัฐฯ​ ซึ่งเป็นสายพันธุ์ที่แพร่เชื้อได้อย่างรวดเร็ว เจ้าหน้าที่สาธารณสุขสหรัฐฯ จึงต้องการกระตุ้นภูมิคุ้มกันให้กับผู้ที่มีความเสี่ยง ที่ได้รับวัคซีนเป็นเวลาหลายเดือนแล้ว อย่างไรก็ตาม เจ้าหน้าที่สาธารณสุขสหรัฐฯ ย้ำว่าการฉีดวัคซีนเข็มแรกให้ผู้ที่ยังไม่ได้ฉีดวัคซีนเลยยังคงเป็นความสำคัญลำดับแรกของสหรัฐฯ ในเวลานี้  


วัคซีนสูตรใดได้รับการอนุมัติให้เป็นวัคซีนบูสเตอร์แล้วบ้าง?


ในสัปดาห์นี้ รัฐบาลสหรัฐฯ ได้อนุมัติให้ใช้วัคซีนที่ผลิตโดยจอห์นสันแอนด์จอห์นสัน และโมเดอร์นาเพื่อเป็นวัคซีนเสริมภูมิคุ้มกัน หลังจากที่ก่อนหน้านี้ได้อนุญาตให้ใช้วัคซีนของบริษัทไฟเซอร์ไปแล้ว ทำให้ปัจจุบัน วัคซีนทั้งสามยี่ห้อได้รับการอนุมัติให้ฉีดเป็นเข็มบูสเตอร์ให้กับคนอเมริกัน โดยมีคนอเมริกันมากกว่า 120 ล้านคนที่จะสามารถเข้ารับวัคซีนกระตุ้นภูมิได้ในอีกไม่กี่เดือนข้างหน้า หรือคิดเป็น 2 ใน 3 ของผู้ที่ฉีดวัคซีนแล้ว  


แต่ใครบ้างที่จะมีสิทธิได้รับ และเมื่อไหร่นั้น ขึ้นอยู่กับว่าได้วัคซีนชนิดใดเป็นเข็มแรก  




ผู้ที่ได้รับวัคซีนเข็มแรกของไฟเซอร์ หรือโมเดอร์นา จะสามารถฉีดเข็มบูสเตอร์ในระยะเวลาอย่างน้อยอีก 6 เดือนหลังจากวันที่ได้รับเข็มที่สอง และต้องมีอายุ 65 ปีขึ้นไป หรือมีปัญหาสุขภาพ หรือต้องทำงานหรือใช้ชีวิตที่มีความเสี่ยงต่อการป่วยหนักหรือต่อการติดโควิด-19 นอกจากนี้ เจ้าหน้าที่ด้านสาธารณสุขยังรวมอยู่ในกลุ่มนี้อีกด้วย เพราะงานของพวกเขาทำให้พวกเขาต้องเสี่ยงกับการได้รับเชื้อ และหากติดเชื้อแล้ว แม้มีอาการเพียงเล็กน้อย พวกเขาก็จะไม่สามารถมาทำงานได้  


ส่วนผู้ที่ได้รับวัคซีนจอห์นสันแอนด์จอห์นสันอย่างน้อยเมื่อ 2 เดือนที่แล้วแล้ว สามารถเข้ารับวัคซีนบูสเตอร์ได้เช่นกัน โดยไม่จำเป็นต้องเป็นผู้สูงวัยหรือมีอาการหรือโรคประจำตัวอืน ๆ  


การได้รับวัคซีนต้านโควิด-19 เพียงหนึ่งเข็มของ จอห์นสันแอนด์จอห์นสันนั้นมีประสิทธิภาพน้อยว่าการได้รับวัคซีนสองเข็มของโมเดอร์นาและไฟเซอร์ ดังนั้นสาธารณสุขสหรัฐฯ จึงเห็นว่าเป็นสิ่งจำเป็นที่ผู้ที่เคยได้รับวัคซีนของจอห์นสันแอนด์จอห์นสันนั้นจะต้องได้รับการกระตุ้นภูมิคุ้มกันให้เพิ่มขึ้น ส่วนผู้ที่เคยได้รับวัคซีนของโมเดอร์นาและไฟเซอร์มาก่อนแล้วนั้น ยังไม่มีข้อมูลที่ชัดเจนว่า ทุกคนจำเป็นต้องได้รับวัคซีนเข็มที่สามหรือไม่ แต่มีการพบว่าภูมิคุ้มกันต่อต้านโควิด-19 ในบางคนนั้นลดลงหลังเวลาผ่านไป 6 เดือน 


วัคซีนบูสเตอร์ ต้องรอ 6 เดือนหรือไม่?


สำหรับผู้ที่ใจร้อน ไม่อยากรอถึงหกเดือนนั้น ผู้เชี่ยวชาญเห็นตรงกันว่า การได้รับวัคซีนกระตุ้นภูมิเร็วเกินไปอาจจะลดประสิทธิผลของวัคซีนได้ จังหวะเวลานั้นเป็นสิ่งสำคัญเพราะระบบภูมิคุ้มกันจะค่อย ๆ สร้างป้อมปราการต่อต้านเชื้อโรคเพิ่มขึ้นในช่วงเวลาหลายเดือน การปล่อยให้ร่างกายสร้างภูมิต้านทานที่แข็งแรงเต็มที่แล้วนั้น จะยิ่งช่วยให้วัคซีนเข็มต่อไปสร้างภูมิคุ้มกันได้เข้มแข็งยิ่งขึ้น 


การผสมแบบ “มิกซ์ แอนด์ แมทช์” หรือ ""ฉีดไขว้"" หมายถึงอะไร?


""การฉีดไขว้"" หมายถึงการได้รับวัคซีนต่างยี่ห้อจากวัคซีนเข็มแรก การผสมผสานยี่ห้อวัคซีนช่วยทำให้เกิดความยืดหยุ่นในบางกรณี เช่น กรณีการฉีดวัคซีนให้ผู้ที่อยู่ในสถานดูแลผู้ป่วยหรือคนชราที่อาจจะมีการนำเอาวัคซีนยี่ห้อเดียวเข้าไปฉีด นอกจากนั้นยังเปิดโอกาสให้คนที่เกิดอาการข้างเคียงต่อการฉีดวัคซีนยี่ห้อใดยี่ห้อหนึ่งเลี่ยงไปฉีดวัคซีนยื่ห้ออื่นได้อีกด้วย  




จำเป็นต้องไปเสาะหาวัคซีนที่ต่างออกไปหรือไม่? 


ศูนย์ป้องกันและควบคุมโรค (CDC) ตลอดจน องค์การอาหารและยาของสหรัฐฯ (FDA) ไม่ได้แนะนำว่าจะต้องเปลี่ยนยี่ห้อวัคซีน แต่เปิดไว้ให้เป็นการตัดสินใจส่วนบุคคล ผลการศึกษาขั้นต้นโดยรัฐบาลสหรัฐฯ ระบุว่าการได้รับเข็มบูสเตอร์ไม่ว่าจะของวัคซีนสูตรใดก็ตาม ช่วยกระตุ้นให้เกิดภูมิคุ้มกันต่อต้านไวรัสได้ทั้งนั้น ไม่ว่าคน ๆ นั้นจะฉีดวัคซีนยี่ห้อใดมาก่อน สำหรับผู้ที่ได้รับวัคซีนของจอห์นสันแอนด์จอห์นสันเป็นเข็มแรก การได้รับช็อตกระตุ้นจากโมเดอร์นาหรือไฟเซอร์ ดูจะช่วยเพิ่มภูมิคุ้มกันให้มากขึ้น แต่นักวิจัยยังเตือนว่าการศึกษาดังกล่าวเป็นการศึกษากลุ่มตัวอย่างที่น้อยเกินกว่าที่จะชี้ได้ว่าผสมวัคซีนแบบใดดีกว่ากัน  


จำเป็นต้องได้วัคซีนกระตุ้นภูมิหรือไม่ ถึงจะเรียกได้ว่าฉีควัคซีนครบโดสแล้ว? 


CDC กล่าวว่า ผู้ที่ได้รับวัคซีนเข็มที่สองของไฟเซอร์และโมเดอร์นาแล้วสองสัปดาห์ หรือได้รับวัคซีนเข็มเดียวของจอห์นสันแอนด์จอห์นสันแล้ว ถือว่าเป็นผู้ฉีดวัคซีนครบโดสแล้วทั้งนั้น  


วัคซีนบูสเตอร์ คือการฉีดเพิ่มภูมิคุ้มกันเข็มสุดท้าย?  


เป็นเรื่องที่ยังไม่มีคำตอบ นักวิทยาศาสตร์บางคนมองว่า ในท้ายที่สุดแล้วผู้คนอาจจะต้องได้รับการฉีดวัคซีนต้านโควิด-19 อยู่เป็นประจำ เช่นเดียวกับการฉีดวัคซีนป้องกันไข้หวัดใหญ่ที่ต้องทำทุกปี อย่างไรก็ตามจำเป็นต้องมีการศึกษาว่าเข็มบูสเตอร์ในปัจจุบันนี้จะให้ความคุ้มครองเป็นระยะเวลายาวนานเท่าใด 


(ที่มา: สำนักข่าว Associated Press)",https://www.voathai.com/a/explainer-covid-19-vaccine-booster-shot/6282194.html,"Sat, 23 Oct 2021 08:00:19 +0700"
รายงานชี้โครงการวัคซีนโคแวกซ์ของอนามัยโลก 'ล้มเหลว!',"รายงานจากสื่อ Financial Times ระบุว่า โครงการวัคซีน โคแวกซ์ (COVAX) ที่เกิดขึ้นเพื่อการจัดหาวัคซีนโควิด-19 ให้แก่ประเทศยากจนนั้น ""ล้มเหลวเป็นส่วนใหญ่"" 


รายงานดังกล่าวเปิดเผยว่า ""ประเทศร่ำรวยได้รับวัคซีนโควิด-19 ต่อคน มากกว่าประเทศยากจนที่ต้องพึ่งพาโครงการโคแวกซ์ขององค์การอนามัยโลกถึง 16 เท่า"" 


จนถึงขณะนี้ ประชาชนหลายล้านคนในประเทศยากจนที่สุดในโลกยังคงไม่ได้รับวัคซีนเข็มแรก ในขณะที่ประชากรในประเทศร่ำรวยบางประเทศได้ฉีดวัคซีนบูสเตอร์เข็มที่สามแล้ว


Financial Times เตือนว่า สถานการณ์เช่นนี้​อาจนำไปสู่อัตราการติดเชื้อที่เพิ่มขึ้น รวมทั้งอาจมีการกลายพันธุ์ของเชื้อโคโรนาไวรัสต่อไปเรื่อย ๆ ซึ่งจะทำให้เกิดการชะลอการฟื้นตัวของเศรษฐกิจโลกได้


เมื่อวันศุกร์ องค์การอนามัยโลก หรือ WHO ระบุว่า เวลานี้มี 82 ประเทศที่มีความเสี่ยงว่าอาจไม่สามารถทำตามเป้าหมายคือการฉีดวัคซีนให้แก่ประชากรอย่างน้อย 40% ของประเทศนั้น ๆ ภายในสิ้นปีนี้ 


ข้อมูลของมหาวิทยาลัยจอนส์ ฮอพกินส์ เปิดเผยว่า ณ วันอาทิตย์ มีการฉีดวัคซีนโควิดไปแล้ว 6,700 ล้านเข็มทั่วโลก ขณะที่จำนวนผู้ติดเชื้อโคโรนาไวรัสสะสมทั่วโลกอยู่ที่ระดับ 243.3 ล้านคน และเสียชีวิตเกือบ 5 ล้านคน",https://www.voathai.com/a/report-global-vaccine-collaboration-is-largely-failed-/6283544.html,"Mon, 25 Oct 2021 00:59:53 +0700"
รัสเซียมีผู้เสียชีวิตจากโควิด-19 มากสุดเป็นสถิติใหม่ 5 วันติดต่อกัน,"รัสเซียรายงานตัวเลขผู้เสียชีวิตจากโควิด-19 มากที่สุดเป็นสถิติใหม่ห้าวันติดต่อกัน ในขณะที่รัฐบาลกำลังนำมาตรล็อกดาวน์มาใช้หนึ่งสัปดาห์เต็มเริ่มตั้งแต่วันที่ 30 ตุลาคมนี้


คณะทำงานเฉพาะกิจเพื่อรับมือโคโรนาไวรัสของรัสเซีย เปิดเผยว่า มีผู้เสียชีวิตจากโควิด 1,075 คนเมื่อวันเสาร์ ซึ่งมากที่สุดเป็นสถิติใหม่ห้าวันติดต่อกัน และทำให้จำนวนผู้เสียชีวิตสะสมในรัสเซียเพิ่มขึ้นเป็นเกือบ 230,000 คน มากที่สุดในยุโรป  


คาดว่าตัวเลขผู้ติดเชื้อและเสียชีวิตในรัสเซียที่เพิ่มขึ้นนี้ เป็นผลมาจากการฉีดวัคซีนไม่ทั่วถึง อัตราการฉีดวัคซีนต่ำในหมู่ประชากร การละเลยมาตรการป้องกัน และความหย่อนยานของรัฐบาลในการใช้มาตรการควบคุมการระบาด


ปัจจุบัน มีชาวรัสเซียเพียง 32% จากประชากรทั้งหมดเกือบ 146 ล้านคน ที่ได้รับวัคซีนครบโดสแล้ว แม้ว่ารัสเซียถือเป็นประเทศแรก ๆ ที่รับรองและเริ่มฉีดวัคซีนโควิดที่ผลิตเองในประเทศ คือ สปุตนิค ให้กับประชาชนของตนเมื่อเดือนสิงหาคมปีที่แล้ว และมีจำนวนวัคซีนเหลือพอสำหรับประชากรทุกคน


เมื่อสัปดาห์ที่แล้ว ประธานาธิบดีรัสเซีย วลาดิเมียร์ ปูติน รับรองมาตรการให้ปิดสถานที่ทำงานต่าง ๆ ทั่วประเทศเป็นเวลาหนึ่งสัปดาห์ โดยระบุว่า ลูกจ้างทั่วประเทศควรหยุดงานโดยที่ยังได้รับเงินเดือนเป็นเวลา 7 วัน ตั้งแต่วันที่ 30 ตุลาคม ถึง 7 พฤศจิกายน ซึ่งครอบคลุมวันหยุดราชการ 4 วัน โดยบางพื้นที่อาจเริ่มหยุดก่อนหรืออาจเพิ่มวันหยุดมากกว่า 7 วันตามความเหมาะสม


ผู้เชี่ยวชาญอังกฤษเรียกร้องล็อกดาวน์รอบใหม่


ที่ปรึกษาด้านวิทยาศาสตร์ของรัฐบาลอังกฤษ สตีเฟน รีชเชอร์ กล่าวเตือนเมื่อวันเสาร์ว่า อังกฤษกำลังใกล้กลับสู่การล็อกดาวน์รอบใหม่ หลังจากมีจำนวนผู้ติดเชื้อโคโรนาไวรัสเพิ่มสูงขึ้นอีกครั้ง พร้อมทั้งเรียกร้องให้รัฐบาลใช้มาตรการที่เข้มงวดเพื่อควบคุมการระบาด 


เมื่อสัปดาห์ที่แล้ว องค์การอนามัยโลกระบุว่า อังกฤษมีผู้ติดเชื้อรายวันเพิ่มขึ้นมากที่สุดยุโรป ด้วยตัวเลขผู้ติดเชื้อเฉลี่ยมากกว่า 47,000 คนต่อวัน เพิ่มขึ้น 18% จากสัปดาห์ก่อนหน้านั้น 


อย่างไรก็ตาม นายกรัฐมนตรีบอริส จอห์นสัน ยังคงปฏิเสธเสียงเรียกร้องให้มีการนำมาตรการล็อกดาวน์กลับมาใช้ โดยระบุว่าจำนวนผู้ติดเชื้อที่เพิ่มขึ้นนี้ยังคงอยู่ในกรอบที่ผู้เชี่ยวชาญได้ประเมินไว้ 


ผู้นำอังกฤษยังได้กระตุ้นให้ประชาชนออกมาฉีดวัคซีนเพิ่มขึ้น รวมทั้งวัคซีนบูสเตอร์สำหรับประชากรที่อายุมากกว่า 50 ปีด้วย 


(ข้อมูลบางส่วนจากสำนักข่าวเอพี เอเอฟพี และรอยเตอร์)",https://www.voathai.com/a/russia-covid-deaths/6283555.html,"Mon, 25 Oct 2021 01:07:42 +0700"
ไต้หวัน-สหรัฐฯ หารือผลักดันร่วมเวทีโลก ก่อนครบรอบ 50 ปีจีนเข้าร่วมยูเอ็น,"เจ้าหน้าที่สหรัฐฯ และไต้หวัน กำลังหารือกันว่าจะผลักดันให้ไต้หวันเข้าร่วมในสหประชาชาติ ""อย่างมีนัยสำคัญ"" ได้อย่างไร ในขณะที่ประธานาธิบดีจีน สี จิ้นผิง จะกล่าวสุนทรพจน์ในโอกาสครบรอบ 50 ปีที่ ""สาธารณรัฐประชาชนจีน"" เข้าร่วมเป็นสมาชิกสหประชาชาติ


ไต้หวัน หรือชื่ออย่างเป็นทางการคือ ""สาธารณรัฐจีน"" เป็นสมาชิกทางการของสหประชาชาติจนถึงวันที่ 25 ตุลาคม ปี ค.ศ. 1971 ก่อนที่ประเทศสมาชิกยูเอ็นได้ลงมติให้ถูกแทนที่โดย ""สาธารณรัฐประชาชนจีน"" หรือ จีนปักกิ่ง ซึ่งชนะสงครามเมื่อปี ค.ศ. 1949 และขับไล่รัฐบาลสาธารณรัฐจีนออกจากประเทศและหนีไปยังเกาะไต้หวัน


ปัจจุบัน จีนยังคงยืนยันว่าไต้หวันเป็นมณฑลหนึ่งของจีน และรัฐบาลกรุงปักกิ่งมีความชอบธรรมในการเป็นตัวแทนของไต้หวันบนเวทีโลก แต่ทางรัฐบาลกรุงไทเปปฏิเสธที่จะยอมรับสิทธิของรัฐบาลปักกิ่ง


เมื่อวันเสาร์ กระทรวงการต่างประเทศสหรัฐฯ มีแถลงการณ์ว่า เจ้าหน้าที่สหรัฐฯ และไต้หวันได้ประชุมกันผ่านวิดีโอออนไลน์เมื่อวันศุกร์ และหารือกันเรื่องการสนับสนุนไต้หวันให้เข้าร่วมในสหประชาชาติ ""อย่างมีนัยสำคัญ""


แถลงการณ์ดังกล่าวระบุว่า เจ้าหน้าที่สหรัฐฯ ได้เน้นย้ำพันธกิจในการสนับสนุนให้ไต้หวันเข้าร่วมอย่างมีนัยสำคัญในองค์การอนามัยโลกและการประชุมสหประชาชาติว่าด้วยการเปลี่ยนแปลงของสภาพภูมิอากาศโลก เพื่อที่ไต้หวันจะมีส่วนในการทำงานในหลากหลายประเด็น


ทั้งนี้ ประธานาธิบดีสี จิ้นผิง จะกล่าวสุนทรพจน์ในวันจันทร์นี้ ในโอกาสครบรอบ 50 ปีเหตุการณ์ที่จีนเรียกว่า ""การกลับคืนสู่สหประชาชาติอย่างถูกต้องตามกฎหมาย""


ที่ผ่านมา จีนพยายามกดดันทั้งทางการเมืองและการทหารเพื่อให้ไต้หวันยอมรับการเป็นส่วนหนึ่งของจีน รวมทั้งการส่งเครื่องบินไอพ่นเข้าไปในเขตแสดงตนเพื่อการป้องกันตนเองทางอากาศของไต้หวันเพิ่มขึ้นในช่วงหลายสัปดาห์ที่ผ่านมา",https://www.voathai.com/a/taiwan-us-discuss-un-participation-ahead-of-key-anniversary/6283550.html,"Mon, 25 Oct 2021 01:05:33 +0700"
การระบาดของโควิด-19 ส่งผลให้เด็กและวัยรุ่นอเมริกันเป็นโรคอ้วนเพิ่มขึ้น,"ผลการศึกษาครั้งใหม่พบว่า การระบาดใหญ่ของโควิด-19 ส่งผลให้เด็กและวัยรุ่นอเมริกันเป็นโรคอ้วนกันเพิ่มขึ้นอย่างมาก


โรคอ้วนในวัยเด็กนั้น มีจำนวนเพิ่มมากขึ้นเป็นเวลาหลายปีมาแล้ว การศึกษาครั้งใหม่ชี้ให้เห็นว่าอัตราการเป็นโรคอ้วนเพิ่มสูงขึ้นอย่างรวดเร็วเมื่อปีที่แล้ว โดยเฉพาะอย่างยิ่งในกลุ่มคนที่อ้วนอยู่แล้วเมื่อโรคระบาดเริ่มต้นขึ้น


Dr. Alyson Goodman แห่งศูนย์ควบคุมและป้องกันโรคซึ่งเป็นหนึ่งในผู้เขียนรายงานการศึกษานี้กล่าวว่า ผลของการศึกษาเป็นสิ่งที่ส่งสัญญาณว่า ""เด็กๆ มีน้ำหนักตัวเพิ่มขึ้นอย่างมาก"" และเป็นเรื่องที่น่ากังวลอย่างยิ่ง 


ทั้งนี้ การเกิดโรคระบาดใหญ่ดูเหมือนจะทำให้โรคอ้วนในประเทศย่ำแย่ลงไปกว่าเดิม โรคอ้วนทำให้เกิดความเสี่ยงต่อการเป็นโรคหัวใจและความดันโลหิตสูง และคนที่มีน้ำหนักตัวเกินยังมีความเสี่ยงสูงต่อการติดเชื้อโคโรนาไวรัสที่รุนแรงอีกด้วย


ศูนย์ควบคุมและป้องกันโรคหรือ CDC เผยแพร่การศึกษานี้เมื่อสัปดาห์ที่แล้ว ซึ่งเป็นการศึกษาที่ใหญ่ที่สุดเกี่ยวกับเรื่องโรคอ้วนในช่วงการระบาดใหญ่


การศึกษาพบว่าราว 22% ของเด็กและวัยรุ่นเป็นโรคอ้วนเมื่อเดือนสิงหาคมที่ผ่านมา ซึ่งเพิ่มขึ้นจาก ปีก่อนหน้าซึ่งมีอยู่เพียง 19% 


ก่อนที่จะเกิดโรคระบาด เด็กที่มีน้ำหนักตัวปกติจะมีน้ำหนักเพิ่มเฉลี่ย 1.5 กิโลกรัมต่อปี ตัวเลขนี้เพิ่มขึ้นเป็น 2.4 กิโลกรัมในช่วงการระบาดใหญ่ และสำหรับเด็กที่เป็นโรคอ้วนขั้นรุนแรง คาดว่าน้ำหนักตัวจะเพิ่มขึ้นทุกปีจาก 4 กิโลกรัมเป็น 6.6 กิโลกรัม


นักวิจัยกล่าวว่า อัตราการเป็นโรคอ้วนนี้เพิ่มขึ้นสูงสุดในหมู่เด็กวัย 6 ถึง 11 ปี เด็กที่อายุยังน้อยมักต้องพึ่งพาพ่อแม่มากกว่า และอาจได้รับผลกระทบมากกว่าเมื่อโรงเรียนหยุดทำการเรียนการสอนในชั้นเรียน 


การวิจัยนี้อิงจากผลการตรวจสอบเวชระเบียนของเด็กและวัยรุ่นอายุ 2 ถึง 19 ปี มากกว่า 432,000 คน พวกเขาจะต้องชั่งน้ำหนักอย่างน้อยสองครั้งก่อนการเกิดโรคระบาดใหญ่ และอย่างน้อยหนึ่งครั้งในช่วงต้นของการระบาดใหญ่


อย่างไรก็ตาม นักวิจัยกล่าวด้วยว่ายังมีข้อจำกัดบางประการในการศึกษานี้ เนื่องจากเป็นการศึกษาเฉพาะในหมู่เด็กที่ได้รับการดูแลจากแพทย์ทั้งก่อนและระหว่างการระบาดใหญ่เท่านั้น นอกจากนี้ยังไม่ได้พิจารณาถึงความแตกต่างของการเพิ่มน้ำหนักระหว่างกลุ่มเชื้อชาติและชาติพันธุ์อีกด้วย


CDC กล่าวเมื่อเร็วๆ นี้ว่าขณะนี้มีอยู่ 16 รัฐที่ประชากรอย่างน้อย 35% เป็นโรคอ้วน ซึ่งส่วนใหญ่อยู่ทางตอนใต้ของประเทศ


ที่มา: The Associated Press",https://www.voathai.com/a/childhood-obesity-in-us-increased-during-pandemic/6255607.html,"Mon, 25 Oct 2021 06:21:25 +0700"
จีนควบคุม 'การทำแท้ง' หวังยับยั้งปัญหาประชากรลดลง,"การปิดป้ายโฆษณาการทำแท้งที่ปลอดภัย รวดเร็ว และไม่เจ็บปวด ตามป้ายรถเมล์ ในนิตยสาร และบนใบปลิว ในยุคแห่งการมีบุตรคนเดียวของประเทศจีนที่มีมานานสามทศวรรษ กำลังเผชิญกับข้อจำกัดต่าง ๆ 


แนวทางฉบับใหม่เรื่องการพัฒนาสตรี Guidance on Women’s Development 2021-2030  โดยคณะมนตรีจีน เรียกร้องให้ ""ลดการทำแท้งที่ไม่มีความจำเป็นทางการแพทย์"" กำลังได้รับความสนใจจากสาธารณชน


ประกาศดังกล่าวซึ่งได้รับการเผยแพร่เมื่อวันที่ 27 กันยายน ไม่ได้มีรายละเอียดที่จำเพาะเจาะจงเกี่ยวกับการบังคับใช้ ทำให้เกิดเสียงวิพากษ์วิจารณ์ในหมู่ประชาชน ซึ่งวีโอเอภาคภาษาจีนกลาง พบว่ามีความคิดเห็นถึง 40,000 รายการ ภายใต้บทความเกี่ยวกับคำสั่งที่เผยแพร่บนเวบไซต์ 163.com ของจีน


ความพยายามของรัฐบาลจีนที่เริ่มขึ้นเมื่อต้นปีนี้เพื่อส่งเสริมให้ประชากรมีบุตรสามคน หลังจากที่นโยบายมีบุตรคนเดียวกำลังสร้างปัญหาให้แก่สังคมที่มีผู้สูงอายุเพิ่มขึ้นอย่างรวดเร็ว ทำให้เกิดข้อคิดเห็นมากมาก เช่น ความคิดเห็นหนึ่งระบุว่าอาจต้องมีการเชิญชวนให้ผู้คนซื้อถุงยางอนามัยกันมากขึ้นในอนาคต


บ้างก็ว่ารัฐบาลจีนพยายามทำทุกวิถีทางให้บรรลุเป้าหมายของตน ตั้งแต่การบังคับให้ทำแท้ง ไปจนถึงการบังคับให้มีบุตร อีกความคิดเห็นหนึ่งกล่าวว่า ไม่ต้องกังวลเรื่องการทำแท้ง เพราะตนจะไม่มียอมมีบุตร ถึงแม้ว่าจะมาคุกเข่าขอร้องก็ตาม


บรรดานักเคลื่อนไหวต่างวิพากษ์วิจารณ์การแทรกแซงของรัฐบาลจีนต่อสิทธิในการมีบุตรของสตรี


Zhang Jing ผู้ก่อตั้งองค์กร Women's Rights in China ซึ่งเป็นองค์กรพัฒนาเอกชนในนครนิวยอร์ก กล่าวกับวีโอเอในการให้สัมภาษณ์ทางโทรศัพท์เมื่อสัปดาห์ที่แล้วว่า การลดการทำแท้งที่ไม่มีความจำเป็นทางการแพทย์นั้นเป็นอีกตัวอย่างหนึ่งของการที่รัฐบาลจีนแทรกแซงสิทธิในการมีบุตรของสตรี และว่า รัฐบาลจีนตระหนักว่ากำลังเกิดปัญหาขาดแคลนประชากรในประเทศ จึงมีการเปลี่ยนแปลงนโยบายด้วยการส่งเสริมให้ประชากรมีบุตร ซึ่งเธอเชื่อว่าจะกลายเป็นข้อบังคับในที่สุด


เธอกล่าวต่อไปว่า การออกนโยบายประชากรต่าง ๆ ตั้งแต่การบังคับทำแท้งในยุคนโยบายมีบุตรคนเดียว ไปจนถึงการบังคับให้มีบุตรในยุคนโยบายลูกสามคนนั้น ไม่ได้มีการพิจารณาในเรื่องของสิทธิมนุษยชนและสิทธิสตรีแต่อย่างใด


Chen Guangcheng นักเคลื่อนไหวด้านสิทธิพลเมืองจีนและเป็นผู้เขียนหนังสือ The Barefoot Lawyer: A Blind Man's Fight for Justice and Freedom in China กังวลว่า นโยบายนี้หมายความว่าจีนจะห้ามการทำแท้งทุกรูปแบบในไม่ช้านี้หรือไม่


แต่ Yi Fuxian นักวิชาการอาวุโสแห่งมหาวิทยาลัย University of Wisconsin-Madison และผู้เขียนหนังสือ Big Country With an Empty Nest โต้แย้งว่า แนวทางใหม่นี้ดำเนินไปในทิศทางที่ถูกต้อง


เขากล่าวในการสัมภาษณ์ทางโทรศัพท์ว่า แม้ว่าจีนจะควบคุมการทำแท้ง แต่เขาไม่คิดว่านโยบายนี้จะเข้มงวดเหมือนในสหรัฐฯ หรือออสเตรเลีย แต่ละบุคคลจะยังคงมีอิสระมากมายในการตัดสินใจ และว่าไม่ควรตีความเกินจริงจากแนวทางเพียงหนึ่งบรรทัดเพราะการที่อัตราการเจริญพันธุ์ลดลงนั้นเป็นแนวโน้มที่เกิดขึ้นทั่วโลก ดังนั้นจึงจำเป็นต้องหาวิธีเพิ่มอัตราการเจริญพันธุ์


ทั้งนี้ จีนต้องต่อสู้ดิ้นรนกับการที่ประชากรในประเทศมีอายุมากขึ้นและมีอัตราการเกิดที่ลดลง ดังนั้น รัฐบาลจึงพยายามเปลี่ยนแปลงนโยบายด้านประชากรเพื่อหลีกเลี่ยงวิกฤตด้านประชากร


ตัวเลขสำมะโนประชากรที่ตีพิมพ์เมื่อเดือนพฤษภาคมโดยสำนักสถิติแห่งชาติของจีน แสดงให้เห็นว่า อัตราการเติบโตของประชากรจีนจากปี 2011 ถึง 2020 นั้นช้าที่สุดนับตั้งแต่ทศวรรษ 1950 นอกจากนี้ อัตราการเกิดลดลงเป็นเวลาสี่ปีติดต่อกันหลังจากที่จีนเลิกใช้นโยบายบุตรคนเดียวในต้นปี 2016


และในปี 2000 มีทารกเกิดใหม่เพียง 12 ล้านคน ซึ่งเป็นจำนวนที่ต่ำที่สุดนับตั้งแต่ปี 1961


ในการเปลี่ยนแปลงนโยบายครั้งใหญ่เมื่อเดือนพฤษภาคมนี้ จีนประกาศว่าคู่สมรสสามารถมีลูกได้ถึงสามคน เพื่อเพิ่มอัตราการเกิดของประเทศ


อย่างไรก็ตาม ในขณะที่ประเทศกำลังเผชิญกับปัญหาแรงงานที่ลดลง แต่อัตราการทำแท้งของจีนยังคงสูงอยู่ คุณ Yi จากมหาวิทยาลัย University of Wisconsin-Madison กล่าวว่า ถึงเวลาแล้วที่จีนจะควบคุมการทำแท้ง


และเขาคิดว่า ""การเปลี่ยนแปลงดังกล่าวควรได้รับการยกย่องจากประชาคมระหว่างประเทศมากกว่าที่จะถูกวิพากษ์วิจารณ์""",https://www.voathai.com/a/china-restricts-abortions-to-counter-shrinking-population/6275922.html,"Mon, 25 Oct 2021 06:30:13 +0700"
ออสเตรเลียเตือน 'ภาวะสมองเสื่อม' จะเพิ่มขึ้นเป็นสองเท่าภายใน 40 ปี,"รายงานฉบับใหม่ที่ได้รับการสนับสนุนจากรัฐบาลออสเตรเลีย ระบุว่า ภายในเวลา 40 ปี ชาวออสเตรเลียมากกว่า 800,000 คน ซึ่งมากเป็นสองเท่าของในปัจจุบันจะเป็นโรคสมองเสื่อม เว้นเสียแต่จะพบวิธีรักษา 


ภาวะสมองเสื่อมคืออาการหลาย ๆ อย่างที่ทำให้การทำงานของสมองบกพร่อง โดยภาวะสมองเสื่อมเป็นสาเหตุการเสียชีวิตอันดับที่สองในออสเตรเลีย


การศึกษาใหม่โดยสถาบัน Australian Institute of Health and Welfare ซึ่งเป็นหน่วยงานของรัฐบาล คาดการณ์ว่าชาวออสเตรเลีย 1.1 ล้านคนจะมีชีวิตอยู่กับภาวะสมองเสื่อมภายในปี ค.ศ. 2058 เว้นเสียแต่จะมีการค้นพบวิธีการรักษาใหม่ ๆ


ในปี 2019 ออสเตรเลียใช้เงิน 2,100 ล้านดอลลาร์เพื่อให้บริการด้านที่อยู่อาศัยและชุมชน และการดูแลผู้ป่วยในโรงพยาบาลที่ป่วยเป็นโรคสมองเสื่อม โดย 2 ใน 3 ของจำนวนดังกล่าวเป็นผู้หญิง


การเผยแพร่การศึกษาของสถาบัน Australian Institute of Health and Welfare นั้นมีความใกล้เคียงกับการโครงการรณรงค์สร้างจิตสำนึกใหม่โดย Dementia Australia ซึ่งเป็นองค์กรไม่แสวงหาผลกำไร


Maree McCabe ผู้บริหารระดับสูงของสถาบันดังกล่าว กล่าวว่า การออกกำลังกายและการรับประทานอาหารที่เหมาะสมสามารถป้องกันภาวะสมองเสื่อมหลายประเภทได้ ซึ่งประเภทหลักก็คือโรคอัลไซเมอร์


แต่ภาวะสมองเสื่อมนี้มีอยู่ประมาณ 100 ประเภทที่แตกต่างกัน และประมาณ 60% ของผู้ที่เป็นโรคสมองเสื่อม มีอาการของโรคอัลไซเมอร์ นอกจากนี้ยังมีประเภทอื่น ๆ เช่น ภาวะสมองเสื่อมส่วนหน้า ภาวะสมองเสื่อมจากมวลเลวี่ ภาวะสมองเสื่อมเกี่ยวกับหลอดเลือด เป็นต้น


รายงานชี้ว่า เราสามารถลดความเสี่ยงในการเกิดภาวะสมองเสื่อมได้โดยการรับประทานอาหารที่ดี และออกกำลังกายทั้งร่างกายและสมอง


องค์การอนามัยโลก (WHO) กล่าวว่า ขณะนี้มีผู้ป่วยโรคสมองเสื่อมอยู่มากกว่า 55 ล้านคนทั่วโลก มีการวินิจฉัยพบผู้ป่วยรายใหม่เกือบ 10 ล้านรายทุกปี และราว 1 ใน 4 ของจำนวนดังกล่าวตรวจพบในประเทศจีน ซึ่งเป็นประเทศที่มีประชากรมากที่สุดในโลก


การศึกษาของ London School of Hygiene and Tropical Medicine ระบุว่า ปัจจุบันมีประชากรราว 10 ล้านคนต้องทนทุกข์ทรมานจากภาวะสมองเสื่อมในจีน เมื่อประชากรมีอายุมากขึ้น คาดว่าจำนวนดังกล่าวจะเพิ่มขึ้นเป็น 40 ล้านคนภายในปี 2050


การศึกษาดังกล่าวยังเตือนด้วยว่าค่าใช้จ่ายทางเศรษฐกิจประจำปีของประเทศจีนอาจสูงถึง 1 ล้านล้านดอลลาร์ในการรักษาพยาบาลโรคสมองเสื่อม และยังอาจสูญเสียแรงงานเนื่องจากผู้ดูที่ต้องดูแลผู้ป่วยจะต้องลาออกจากงาน


ทั้งนี้ กลุ่มผู้สนับสนุนในเรื่องของภาวะสมองเสื่อม เตือนว่า ทั้งผู้ป่วยและผู้ดูแลผู้ป่วยทั่วโลกจะต้องเผชิญกับการเลือกปฏิบัติเนื่องการจากขาดความเข้าใจเกี่ยวกับโรคนี้ที่ยังไม่มีวิธีรักษาในปัจจุบัน",https://www.voathai.com/a/%e0%b8%ad%e0%b8%ad%e0%b8%aa%e0%b9%80%e0%b8%95%e0%b8%a3%e0%b9%80%e0%b8%a5%e0%b8%b5%e0%b8%a2-%e0%b9%80%e0%b8%95%e0%b8%b7%e0%b8%ad%e0%b8%99-%e0%b8%a0%e0%b8%b2%e0%b8%a7%e0%b8%b0%e0%b8%aa%e0%b8%a1%e0%b8%ad%e0%b8%87%e0%b9%80%e0%b8%aa%e0%b8%b7%e0%b9%88%e0%b8%ad%e0%b8%a1-%e0%b8%88%e0%b8%b0%e0%b9%80%e0%b8%9e%e0%b8%b4%e0%b9%88%e0%b8%a1%e0%b8%82%e0%b8%b6%e0%b9%89%e0%b8%99%e0%b9%80%e0%b8%9b%e0%b9%87%e0%b8%99%e0%b8%aa%e0%b8%ad%e0%b8%87%e0%b9%80%e0%b8%97%e0%b9%88%e0%b8%b2-%e0%b8%a0%e0%b8%b2%e0%b8%a2%e0%b9%83%e0%b8%99-40-%e0%b8%9b%e0%b8%b5/6247872.html,"Mon, 25 Oct 2021 07:30:36 +0700"
กระแสความสนใจ Squid Game อาจมีผลต่อชุดที่ขายช่วงฮาโลวีนปีนี้,"สำนักข่าวรอยเตอร์รายงานว่ากระแสความนิยมในซีรีย์ดัง “Squid Game” ของ Netflix ซึ่งข้อมูลระบุว่าตั้งแต่เริ่มออกฉายตั้งแต่วันที่ 17 กันยายนได้มีผู้ติดตามชมแล้วถึงกว่า 142 ล้านครัวเรือนและเป็นผลให้ Netflix ได้สมาชิกใหม่เพิ่มขึ้นกว่า 4 ล้านรายนั้นอาจเป็นผลดีต่อธุรกิจผู้ผลิตเสื้อผ้าในเกาหลีใต้ด้วย


เพราะขณะนี้มีรายงานว่าชุดออกกำลังกาย tracksuit สีเขียวและชุดลำลอง jumpsuit สีชมพูซึ่งตัวละครในซีรีย์นี้สวมใส่นั้นกำลังเป็นที่สนใจ โดยบริษัทผู้ผลิตเครื่องนุ่งห่มแห่งหนึ่งในกรุงโซลของเกาหลีใต้ได้รับคำสั่งผลิต tracksuit เพิ่มขึ้นกว่า 6,000 ตัวและคาดว่าชุดนี้จะเป็นที่นิยมของทั้งเด็กเล็กและเด็กโตในช่วงเทศกาลฮาโลวีนปีนี้ด้วย


ชุดดังกล่าวมีราคาขายในเกาหลีใต้ตัวละ 25 ดอลลาร์หรือประมาณ 800 บาทไทย โดยคุณคิม จิน จาเจ้าของโรงงานผลิตเสื้อผ้าแห่งนี้บอกกับสำนักข่าวรอยเตอร์ว่าหวังว่าหลังจากเทศกาลฮาโลวีนผ่านพ้นไปแล้วความสนใจในชุดแต่งกายของตัวละครจากซีรีย์ของ Netflix นี้คงจะยังมีอยู่ต่อไป


ที่มา: Reuters",https://www.voathai.com/a/business-news-squid-game-ct/6284095.html,"Mon, 25 Oct 2021 09:34:35 +0700"
Facebook ถูกร้องเรียนเรื่องเห็นแก่กำไรในสหรัฐฯ และมีรายงานการไม่ควบคุมเนื้อหาที่มุ่งสร้างความเกลียดชังในอินเดีย,"เมื่อวันศุกร์สัปดาห์ที่แล้วอดีตพนักงานของ Facebook อีกคนเปิดเผยข้อมูลต่อหน่วยงานกำกับดูแลของสหรัฐฯ ว่า Facebook ให้ความสำคัญกับผลกำไรมากกว่าการป้องกันเนื้อหาที่สร้างปัญหาให้กับสังคม


โดยหนังสือพิมพ์วอชิงตันโพสต์รายงานว่าอดีตพนักงานที่ออกมาเปิดโปงข้อมูลคนดังกล่าวยื่นคำร้องเรียนต่อคณะกรรมการหลักทรัพย์และตลาดหลักทรัพย์ของสหรัฐหรือ SEC ซึ่งอาจเพิ่มปัญหายุ่งยากซับซ้อนให้กับการทำงานและภาพลักษณ์ของ Facebook ได้มากขึ้น


โดยในคำร้องนี้ผู้เปิดโปงข้อมูลหรือ whistleblower ระบุถึงเหตุการณ์ในปี 2017 เมื่อ Facebook ตัดสินใจว่าจะจัดการกับกรณีโต้แย้งเกี่ยวกับรายงานข่าวเรื่องการก้าวก่ายแทรกแซงของรัสเซียในการเลือกตั้งประธานาธิบดีสหรัฐฯ ในปี 2016 อย่างไร และว่าผู้บริหารของ Facebook ไม่ได้พยายามป้องกันการเผยแพร่เนื้อหาหรือข้อมูลที่ผิดพลาดและบิดเบือนทางแพลตฟอร์มของตนอย่างเพียงพอเพราะเกรงว่าอาจทำให้ประธานาธิบดีโดนัลด์ ทรัมป์ในขณะนั้นไม่พอใจหรืออาจทำให้ผู้ใช้ซึ่งเป็นกลุ่มลูกค้าสำคัญบางกลุ่มไม่พอใจได้เช่นกัน


อย่างไรก็ตามโฆษกของ Facebook ได้ตอบโต้รายงานของหนังสือพิมพ์วอชิงตันโพสต์เรื่องนี้โดยกล่าวว่าวอชิงตันโพสต์มักรายงานข่าวโดยไม่มีการตรวจสอบข้อมูลอย่างละเอียดและถูกต้องเพียงพอ


ส่วนที่อินเดียซึ่งเป็นตลาดที่ขยายตัวรวดเร็วที่สุดของ Facebook สำนักข่าวเอพีรายงานว่าผู้บริหารของ Facebook ในอินเดียเลือกที่จะควบคุมหรือไม่ควบคุมเนื้อหาซึ่งอาจส่งผลให้เกิดการให้ข้อมูลที่ผิดพลาดบิดเบือน เป็นการยั่วยุ หรือเป็นการแสดงความเกลียดชัง


โดยเฉพาะอย่างยิ่งถ้าเป็นเนื้อหาที่ต่อต้านชาวมุสลิม เพราะไม่ต้องการทำให้นายกรัฐมนตรีนเรนทรา โมดีและพรรค BJP ซึ่งเป็นพรรครัฐบาลอินเดียไม่พอใจ รายงานที่ว่านี้มาจากผลการศึกษาเอกสารภายในของ Facebook ที่ย้อนกลับไปถึงปี 2019 ซึ่งแสดงว่า Facebook ไม่ได้ควบคุมเนื้อหาที่มุ่งร้ายอย่างเพียงพอหากเนื้อหาหรือการแสดงความเห็นนั้นมีสมาชิกของพรรค BJP พรรครัฐบาลของอินเดียเข้าเกี่ยวข้องอยู่ด้วย


ที่มา: AFP, AP",https://www.voathai.com/a/business-news-ct/6284094.html,"Mon, 25 Oct 2021 09:29:15 +0700"
จีนเสนอตัวทำโครงการ ”ผันน้ำ” แม่น้ำยวมให้ไทยเร็วและถูกกว่าเดิมเกือบ 50%,"เมื่อเดือนกันยายน คณะกรรมการสิ่งแวดล้อมแห่งชาติของไทยให้ความเห็นชอบกับการศึกษาผลกระทบด้านสิ่งแวดล้อมสำหรับโครงการผันน้ำในแม่น้ำยวมที่บริษัทของจีนเสนอตัวจะสร้างโดยมีค่าใช้จ่ายราวครึ่งหนึ่งของมูลค่าโครงการเดิมซึ่งประมาณไว้ที่ 2,100 ล้านดอลลาร์และคาดว่าจะทำสำเร็จได้ภายในสี่ปีแทนที่จะใช้เวลาเจ็ดปี


และนักวิชาการมองว่าเป็นความพยายามของจีนที่จะเข้ามามีบทบาทตามแผนงาน Belt and Road Initiative ในประเทศไทย แต่กลุ่มด้านสิ่งแวดล้อมเห็นว่าโครงการดังกล่าวยังไม่เหมาะสมและถูกผลักดันด้วยเหตุผลทางการเมือง


รายงานเรื่องความสนใจของบริษัทจีนเพื่อสร้างโครงการผันน้ำจากแม่น้ำยวมในไทยมาจากนายวีระกร คำประกอบ ส.ส. พรรคพลังประชารัฐผู้ให้สัมภาษณ์กับวีโอเอซึ่งยืนยันว่าบริษัท Norinco International รัฐวิสาหกิจของจีนที่ทำธุรกิจด้านวิศวกรรมก่อสร้างและเป็นบริษัทลูกของ Norinco Group บริษัทผู้ผลิตอาวุธรายใหญ่ของจีนที่มีธุรกิจอยู่ทั้งในเอเชีย แอฟริกา และตะวันออกกลางเสนอจะทำโครงการดังกล่าวโดยเป็นผู้รับผิดชอบเงินลงทุนทั้งหมดคือราว 1,200 ล้านดอลลาร์ซึ่งน้อยกว่ามูลค่าโครงการที่ประมาณไว้เดิมที่ 2,100 ล้านดอลลาร์ และคาดว่าจะสามารถทำให้เสร็จสิ้นได้ภายใน 4 ปีแทนที่จะเป็น 7 ปี โดยตนได้นำเรื่องนี้เสนอต่อพลเอกประยุทธ์ จันทร์โอชาซึ่งก็ได้ให้ความสนใจเนื่องจากไทยไม่มีเงินพอที่จะลงทุนในโครงการได้เอง


โครงการที่ว่านี้เสนอจะวางอุโมงค์ส่งน้ำใต้ดินขนาดเส้นผ่าศูนย์กลางกว่า 8 เมตรและมีความยาว 61 กิโลเมตรเชื่อมระหว่างแม่น้ำยวมไปยังเขื่อนภูมิพล รวมทั้งยังจะสร้างอ่างเก็บน้ำพร้อมเขื่อนใหม่บนแม่น้ำยวมด้วย


ก่อนหน้านี้คณะกรรมการสิ่งแวดล้อมแห่งชาติได้บอกปัดรายงานการประเมินผลกระทบด้านสิ่งแวดล้อมไปแล้วสองครั้งด้วยกัน โดยครั้งสุดท้ายคือเมื่อปี 2019 แต่มาในครั้งนี้นายวีระกร คำประกอบกล่าวว่านายกรัฐมนตรีได้ขอให้กรมชลประทานพิจารณาข้อเสนอล่าสุด แต่ขณะนี้วีโอเอยังไม่ได้รับคำตอบหรือความเห็นใดๆ ทั้งจากกรมชลประทาน จากโฆษกรัฐบาลหรือจากบริษัท Norinco International


เกี่ยวกับเรื่องนี้ ผศ. ดร. พงศ์พิสุทธิ์บุษบารัตน์ จากคณะรัฐศาสตร์จุฬาลงกรณ์มหาวิทยาลัย ผู้ศึกษาความสัมพันธ์ระหว่างไทยกับจีนให้ความเห็นว่าข้อเสนอดังกล่าวดูจะเป็นความพยายามล่าสุดของจีนที่จะขยายบทบาทและโครงการเกี่ยวกับแผนงาน Belt and Road Initiative ในประเทศไทยซึ่งจีนต้องการเข้ามามีอิทธิพลและความเกี่ยวข้องกับโครงการด้านสาธารณูปโภคและโครงสร้างพื้นฐานในประเทศต่างๆ ของเอเชียมากขึ้นอยู่แล้ว


โดยอาจารย์พงศ์พิสุทธิ์เห็นว่าการที่รัฐบาลไทยเปลี่ยนท่าทีมายอมรับการศึกษาผลกระทบด้านสิ่งแวดล้อมของโครงการผันน้ำจากแม่น้ำยวมที่ว่านี้อาจแสดงว่ารัฐบาลไทยเริ่มเปลี่ยนการมองแผนงาน Belt and Road Initiative ของจีนและจะเปิดโอกาสให้จีนเข้ามามีบทบาทมากขึ้นได้ต่อไป


ส่วนนายเมอเรย์ ไฮเบิร์ต นักวิจัยอาวุโสของ Center for Strategic and International Studies ของสหรัฐฯ ก็ชี้ว่าเท่าที่ผ่านมาข้อเสนอเกี่ยวกับโครงการนี้ดำเนินไปได้อย่างล่าช้าจากการต่อต้านคัดค้านของกลุ่มด้านสิ่งแวดล้อมและข้าราชการ อย่างไรก็ตามถึงแม้โครงการที่ว่านี้อาจดูเหมือนจะมีความคืบหน้าก็ตามแต่ปัญหาเศรษฐกิจของจีนในปัจจุบันก็อาจทำให้การเริ่มโครงการผันน้ำจากแม่น้ำยวมหากสามารถเดินหน้าได้จริงต้องล่าช้าออกไปกว่าที่คาดการณ์ไว้


สำหรับกลุ่มด้านสิ่งแวดล้อมและกลุ่มสิทธิมนุษยชนในประเทศไทยนั้นได้คัดค้านโครงการดังกล่าวมาตั้งแต่ต้นอยู่แล้วเพราะเกรงว่าจะมีผลกระทบต่อที่อยู่อาศัยของชาวกะเหรี่ยงในพื้นที่ ต่อพื้นที่ต้นน้ำ พื้นที่การเกษตรและการเข้าถึงทรัพยากรธรรมชาติด้วย


โดยคุณเพียรพร ดีเทศน์ ผู้อำนวยการรณรงค์และสื่อสารของหน่วยงาน International Rivers ชี้ว่าการประเมินผลกระทบของคณะกรรมการสิ่งแวดล้อมแห่งชาติของไทยนั้นมีข้อผิดพลาดอยู่มากและได้นำเสนอข้อมูลบางชิ้นอย่างผิดๆ ด้วย


และถึงแม้นายวีระกร คำประกอบ จากพรรคพลังประชารัฐจะยืนยันหลายครั้งว่าจะมีการเปิดประมูลโครงการเพื่อรับการแข่งขันจากนานาประเทศและข้อเสนอที่ดีที่สุดจะได้รับการพิจารณาก็ตาม แต่คุณเพียรพร ดีเทศน์ก็เชื่อว่าการช่วยล็อบบี้โดยนักการเมืองของไทยให้กับบริษัท Norinco มีผลต่อการตัดสินใจในเรื่องนี้ และว่าเห็นได้ชัดว่าโครงการดังกล่าวเป็นเรื่องการเมืองเพราะหากมีการพิจารณาโครงการนี้อย่างถี่ถ้วนแบบรับผิดชอบและโปร่งใสแล้วโครงการที่ว่านี้ก็ไม่น่าจะผ่านการพิจารณาอนุมัติ




ที่มา: VOA",https://www.voathai.com/a/thai-water-project-ct/6284093.html,"Mon, 25 Oct 2021 09:10:09 +0700"
ทัวร์ ”นอนต่อ” บนรถบัส 5 ชั่วโมงสำหรับชาวฮ่องกงที่นอนไม่พอ,"รถบัสสองชั้นที่ใช้เวลาวิ่ง 5 ชั่วโมงสำหรับระยะทาง 76 กิโลเมตรกำลังเป็นที่สนใจของชาวฮ่องกงซึ่งนอนไม่ค่อยพออยู่แล้ว เพราะบริการที่ว่านี้ได้รับการตอบรับอย่างดีจากชาวฮ่องกงซึ่งโดยปกติมักจะใช้เวลาช่วงสั้นๆ ระหว่างการเดินทางในรถไฟเพื่อหลับงีบเอาแรง


ราคาตั๋วของ “ทัวร์นอนต่อ” ในฮ่องกงนี้มีตั้งแต่ 13 ดอลลาร์ถึง 51 ดอลลาร์ต่อคนทั้งนี้ขึ้นอยู่กับว่าจะเลือกที่นั่งชั้นล่างหรือชั้นบนของรถบัส และมีผู้โดยสารบางคนเตรียมพร้อมสำหรับการนอนต่อถึงขั้นนำผ้าห่ม หมอน รวมทั้งชุดนอนของตัวเองมาเปลี่ยนเพื่อหาโอกาสการนอนหลับให้สบายระหว่างการเดินทาง 5 ชั่วโมงบนรถบัสดังกล่าวนี้ด้วย


โดยบริการเที่ยวแรกของ “ทัวร์นอนต่อ” เมื่อวันเสาร์ที่แล้วขายบัตรได้หมดเกลี้ยง และเรื่องนี้ก็ไม่น่าแปลกใจเพราะแพทย์หญิงเชอรี่ ลีของห้องปฏิบัติการ Sleep Research Clinic ของ University of Hong Kong อธิบายว่าโดยปกติคนในฮ่องกงก็มีปัญหานอนไม่พอเป็นทุนเดิมอยู่แล้วและมักต้องหาเวลาแอบงีบขณะที่เดินทางโดยระบบขนส่งมวลชน ดังนั้นเมื่อมีบริการทัวร์เพื่อนอนต่อได้ 5 ชั่วโมงโดยไม่มีคนรบกวนจึงไม่น่าแปลกใจที่บริการที่ว่านี้จะได้รับความสนใจจากชาวฮ่องกง


ที่มา: AP",https://www.voathai.com/a/business-news-hongkong-ct/6284100.html,"Mon, 25 Oct 2021 09:38:27 +0700"
ผู้นำกองทัพซูดานก่อรัฐประหาร-จับนายกฯ -ยุบสภา-ประกาศสภาวะฉุกเฉิน!,"พลโทอับเดล ฟัตตาห์ อัล-บูร์ฮาน ผู้บัญชาการทหารสูงสุดของซูดาน ประกาศสภาวะฉุกเฉินในวันจันทร์ และสั่งยุบสภาที่ทำหน้าที่บริหารประเทศในช่วงสองปีที่ผ่านมา


พลโทบูร์ฮาน แถลงข่าวในวันจันทร์หลังจากที่กองทัพซูดานได้ควบคุมตัวนายกรัฐมนตรี อับดัลลา แฮมดก และเจ้าหน้าที่ระดับสูงคนอื่น ๆ ของสภาการปกครองของซูดานเอาไว้ โดยระบุว่า การยุบสภาและยึดอำนาจมาจากรัฐบาลครั้งนี้เป็นไปเพื่อยุติความวุ่นวายทางการเมืองที่คุกคามความมั่นคงของประเทศ พร้อมยืนยันว่าจะมีการ ""แต่งตั้งคณะรัฐบาลชุดใหม่เร็ว ๆ นี้""


กระทรวงข้อมูลข่าวสารซูดาน เผยแพร่แถลงการณ์ออนไลน์ โดยระบุว่า นายกฯ แฮมดกถูกจับกุมเพราะปฏิเสธที่จะยอมรับการยึดอำนาจ


ขณะเดียวกัน เกิดการประท้วงในกรุงคาร์ทูมในวันจันทร์หลังจากมีรายงานข่าวว่านายกฯ ถูกควบคุมตัว โดยแหล่งข่าวในกรุงคาร์ทูมกล่าวกับวีโอเอว่า ประชาชนหลายพันคนซึ่งส่วนใหญ่เป็นคนหนุ่มสาว ต่างออกมาเดินขบวนตามท้องถนนในกลางเมืองหลวง และมีเสียงปืนดังขึ้นอย่างต่อเนื่อง รวมทั้งมีการจุดไฟเผายางรถยนต์ในหลายจุดด้วย


แหล่งข่าวดังกล่าวเปิดเผยว่า มีการปิดช่องทางการสื่อสารโทรคมนาคมต่าง ๆ ในกรุงคาร์ทูม รวมถึงอินเทอร์เน็ตและสถานีวิทยุ โดยมีเพียงสถานีโทรทัศน์ของทางการเท่านั้นที่ได้รับอนุญาตให้ออกอากาศและเปิดเพลงปลุกใจรักชาติ


องค์กร Sudan Doctors Committee รายงานว่า มีประชาชนอย่างน้อยสองคนเสียชีวิตหลังจากที่สมาชิกกองกำลังความมั่นคงของซูดานยิงปืนใส่ผู้ประท้วง 




ทั้งนี้ นายกรัฐมนตรี อับดัลลา แฮมดก เป็นนักการทูตและนักเศรษฐศาสตร์ผู้เคยทำงานให้กับสหประชาชาติ เขาได้รับแต่งตั้งเป็นผู้นำรัฐบาลชั่วคราวเมื่อเดือนสิงหาคม ปี ค.ศ. 2019 ในช่วงเวลาของการเปลี่ยนผ่านไปสู่ระบอบประชาธิปไตย หลังจากที่อดีตผู้นำเผด็จการ โอมาร์ อัล-บะเชียร์ ถูกขับออกจากตำแหน่งสืบเนื่องจากการประท้วงครั้งใหญ่ของประชาชน


ซูดานกำลังจะจัดเลือกตั้งในช่วงปลายปีหน้า และภายใต้รัฐธรรมนูญฉบับปัจจุบัน นายกฯ แฮมดกจะไม่สามารถลงสมัครรับเลือกตั้งได้ 


อย่างไรก็ตาม ช่วงที่ผ่านมา นายกฯ แฮมดก ถูกต่อต้านอย่างหนักจากบางกลุ่มในกองทัพ โดยเฉพาะกลุ่มทหารที่ยังคงภักดีกับอดีตผู้นำอัล-บะเชียร์ ซึ่งนำรถถังออกมาปิดกั้นสะพานแห่งหนึ่งเมื่อปลายเดือนที่แล้วเพื่อพยายามยึดอำนาจแต่ไม่สำเร็จ นำไปสู่การจับกุมทหารระดับสูงหลายสิบคน


ท่าทีของสหรัฐฯ และสหภาพแอฟริกา


สถานทูตสหรัฐฯ ในกรุงคาร์ทูม กล่าวในวันจันทร์ว่า เป็นกังวลอย่างยิ่งต่อรายงานที่ว่า กองทัพซูดานได้ยึดอำนาจจากรัฐบาลพลเรือน พร้อมประณามการกระทำดังกล่าวว่าเป็นการบ่อนทำลายกระบวนการเปลี่ยนผ่านสู่ประชาธิปไตยในซูดาน 


สถานทูตอเมริกันยังได้ขอให้ทุคนที่กำลังขัดขวางกระบวนการประชาธิปไตยของซูดานจงหยุดการกระทำนั้น และคืนอำนาจให้แก่รัฐบาลพลเรือนได้บริหารประเทศต่อไปเพื่อให้เป็นไปตามเป้าหมายของการปฏิวัติเมื่อปี ค.ศ. 2019


ส่วนทางสหภาพแอฟริกามีแถลงการณ์ขอให้มีการปล่อยตัวผู้นำทางการเมืองทุกคนที่ถูกจับกุมไว้ และจัดการเจรจาระหว่างผู้นำพลเรือนกับผู้นำทหาร


ก่อนหน้านี้หนึ่งวัน นายเจฟฟรีย์ เฟลท์แมน ผู้แทนพิเศษของสหรัฐฯ ประจำภูมิภาค ฮอร์น ออฟ แอฟริกา เพิ่มกลับจากการหารือกับผู้นำซูดานเป็นเวลาสองวัน เพื่อเน้นย้ำการสนับสนุนของสหรัฐฯ ที่มีต่อกระบวนการประชาธิปไตยในซูดาน และได้รับการยืนยันจากทางกองทัพซูดานว่าจะยึดมั่นในกระบวนการดังกล่าว",https://www.voathai.com/a/reports-sudan-s-pm-abdalla-hamdok-under-house-arrest-/6284591.html,"Mon, 25 Oct 2021 23:12:20 +0700"
องค์การนิรโทษกรรมสากล ประกาศปิดสำนักงานในฮ่องกง,"องค์การนิรโทษกรรมสากล (Amnesty International - AI) ประกาศแผนปิดสำนักงานจำนวน 2 แห่งของตนในฮ่องกงภายในสิ้นปีนี้ โดยอ้างเหตุผลเรื่องผลกระทบของกฎหมายความมั่นคงแห่งชาติที่รัฐบาลกรุงปักกิ่งประกาศบังคับใช้ในเขตปกครองตนเองแห่งนี้


นับตั้งแต่จีนประกาศบังคับใช้กฎหมายความมั่นคงแห่งชาติในฮ่องกงตั้งแต่เมื่อปีที่แล้ว ประชาชนนับร้อยคน ซึ่งรวมถึงนักเคลื่อนไหวด้านประชาธิปไตยจำนวนมาก ถูกทางการจับกุมตัว หลังเข้าร่วมการชุมนุมประท้วงรัฐบาลปักกิ่ง ที่มีการยกระดับจนเกิดความรุนแรงขึ้นในบางครั้ง


ภายใต้กฎหมายดังกล่าว ผู้ใดก็ตามที่ทางการมองว่าทำการในเชิงการก่อการร้าย การแบ่งแยกดินแดน การโค่นล้มอำนาจรัฐ หรือการสมรู้ร่วมคิดกับกองกำลังต่างชาติ จะต้องถูกดำเนินคดีซึ่งอาจนำไปสู่การต้องโทษสูงสุด ซึ่งก็คือ การจำคุกตลอดชีวิต หากศาลตัดสินว่ามีความผิดจริง


อันจูลา มยา ซิงห์ บาส ประธานคณะกรรมการ AI กล่าวว่า การตัดสินใจครั้งนี้ เป็นการตกลงใจที่ต้องคิดหนักมาก แต่เป็นสิ่งที่ต้องทำ เนื่องจากกฎหมายความมั่นคงแห่งชาติในฮ่องกง ที่ทำให้องค์กรด้านมนุษยธรรมทั้งหลายในเขตปกครองตนเองของจีนแห่งนี้ ไม่สามารถปฏิบัติหน้าที่ได้อย่างมีประสิทธิภาพและอิสระ โดยไม่ต้องเกรงกลัวที่จะต้องเผชิญการแก้แค้นอย่างดุเดือดจากรัฐบาล


ทั้งนี้ AI เป็นองค์การด้านสิทธิมนุษยชนกลุ่มล่าสุดที่ประกาศปิดทำการในฮ่องกง หลังกลุ่มและองค์กรหลายแห่งประกาศถอนตัวออกจากพื้นที่เขตปกครองตนเองนี้ เพราะการบังคับใช้กฎหมายความมั่นคงแห่งชาติของรัฐบาลจีน


เมื่อเดือนมิถุนายนที่ผ่านมา องค์การนิรโทษกรรมสากลได้ออกรายงานฉบับยาวเกี่ยวกับผลกระทบของกฎหมายดังกล่าวที่มีผลบังคับใช้ในฮ่องกงมาเป็นเวลา 1 ปี ซึ่งสรุปใจความว่า มาตรการต่างๆ ที่ทางการฮ่องกงนำมาใช้ภายใต้กฎหมายนี้ “เป็นการละเมิดสิทธิมนุษยชนในหลากหลายรูปแบบ”


ผู้ที่เฝ้าวิพากษ์วิจารณ์ฮ่องกงชี้ว่า กฎหมายฉบับนี้ละเมิดคำสัญญาของกรุงปักกิ่งที่จะอนุญาตให้ฮ่องกงมีเสรีภาพมากกว่าในแผ่นดินใหญ่ ซึ่งประกาศไว้ขณะรับมอบเกาะแห่งนี้คืนจากอังกฤษเมื่อปี ค.ศ. 1997


 


(ข้อมูลบางส่วนมาจากสำนักข่าว เอพี และ รอยเตอร์)",https://www.voathai.com/a/amnesty-international-shutdown-hong-kong-offices-national-security-law-beijing/6284911.html,"Tue, 26 Oct 2021 02:13:35 +0700"
อนามัยโลกชี้ 'การเมืองและกำไร' คืออุปสรรคสำคัญต่อเป้าหมายการฉีดวัคซีนโควิด,"ผู้อำนวยการองค์การอนามัยโลก หรือ WHO กล่าวในวันอาทิตย์ว่า การควบคุมการระบาดของโควิด-19 จะไม่มีวันสัมฤทธิผล หากประเทศต่าง ๆ ไม่ใช้เครื่องมือและวิธีการต่าง ๆ ที่มีอยู่ในการรับมือการระบาดใหญ่ครั้งนี้


นายเทดรอส อัดฮานอม เกเบรเยซุส กล่าวต่อที่ประชุม World Health Summit ที่จัดขึ้นออนไลน์ว่า ""เรามีเครื่องมือทุกอย่างที่เราต้องการ ทั้งเครื่องมือทางการแพทย์และสาธารณสุข แต่ประเทศต่าง ๆ กลับไม่ใช้เครื่องมือเหล่านั้นอย่างมีประสิทธิภาพ"" 


ผอ. WHO กล่าวด้วยว่า อุปสรรคสำคัญที่ทำให้ยังไม่สามารถทำตามเป้าหมายของ WHO ในการฉีดวัคซีนให่้ประชากรทุกประเทศอย่างน้อย 40%ได้นั้น คือ ""การเมืองและผลกำไร"" ไม่ใช่ปัญหาในการผลิตวัคซีน  




นายเทดรอส กล่าวว่า ประเทศที่สามารถทำตามเป้าหมายการฉีดวัคซีน 40% ของประชากรได้แล้ว รวมถึงประเทศในกลุ่ม G-20 ควรเสียสละคิวการได้รับวัคซีนให้แก่โครงการโคแวกซ์ (COVAX) และ African Vaccines Acquisition Trust (AVAT) ซึ่งจัดหาวัคซีนให้แก่ประเทศยากจนในแอฟริกา 


เขายังกระตุ้นให้บริษัทผู้ผลิตวัคซีนต่าง ๆ ลัดคิวให้กับ COVAX และ AVAT ก่อนเป็นอันดับแรก ๆ ด้วย รวมทั้งขอให้แบ่งปันเทคโนโลยี ใบอนุญาต และความรู้เกี่ยวกับการผลิตวัคซีนโควิด ตลอดจนยกเลิกข้อกำหนดเรื่องทรัพย์สินทางปัญญาของวัคซีนเหล่านั้น เพื่อที่ประเทศต่าง ๆ จะสามารถผลิตวัคซีนอย่างแพร่หลายและเพียงพอได้ด้วย


""เราไม่ได้ขอบริจาค"" นายเทดรอสกล่าว ""แต่เป็นการขอร้องให้เกิดการลงทุนอย่างมีสามัญสำนักเพื่อการฟื้นตัวของทุกประเทศร่วมกัน""",https://www.voathai.com/a/who-director-general-says-barriers-to-vaccination-goal-are-politics-and-profit-/6284588.html,"Mon, 25 Oct 2021 23:10:38 +0700"
สหรัฐฯ เตรียมเปิดพรมแดนทางอากาศให้กับผู้ที่ได้รับวัคซีนโควิด-19 ครบโดสแล้ว,"สหรัฐฯ กำลังเตรียมเปิดพรมแดนทางอากาศให้กับนักเดินทางต่างชาติจากทั่วโลกที่ได้รับวัคซีนโควิด-19 ซึ่งเป็นของ 1 ใน 3 บริษัทที่รัฐบาลกรุงวอชิงตันอนุมัติและครบโดสแล้ว หรือ เป็นผู้ที่มีผลตรวจการติดเชื้อเป็นลบในช่วง 24 ชั่วโมงก่อนการเดินทาง ตามคำประกาศของทำเนียบขาวในวันจันทร์


เจ้าหน้าที่รัฐบาลประธานาธิบดี โจ ไบเดน ยังบอกกับผู้สื่อข่าวด้วยว่า แผนการผ่อนคลายมาตรการจำกัดการเดินทางเข้าประเทศสหรัฐฯ นี้จะมีผลบังคับใช้ตั้งแต่วันที่ 8 พฤศจิกายนเป็นต้นไป โดยจะมี “ข้อยกเว้นแบบจำกัด” ซึ่งหมายถึง การยกเว้นประเภทของวัคซีนสำหรับผู้ที่เดินทางมาจาก 50 ประเทศที่มีอัตราการติดเชื้อโควิด-19 ที่ต่ำ อันรวมถึงประเทศที่มีฐานะยากจนที่สุดในโลกบางประเทศด้วย ขณะที่ ผู้ที่มีอายุต่ำกว่า 18 ปีนั้นจะได้รับการยกเว้นไม่ต้องปฏิบัติตามเงื่อนไขเกี่ยวกับวัคซีน เพียงแต่ต้องมีหลักฐานการทดสอบการติดเชื้อเป็นลบเท่านั้น


วัคซีนที่รัฐบาลสหรัฐฯ ยอมรับนั้นคือสูตรที่สำนักงานอาหารและยา (FDA) อนุมัติให้ใช้ในประเทศ อันได้แก่วัคซีนของ โมเดอร์นา (Moderna) ไฟเซอร์ (Pfizer) และ จอห์นสัน แอนด์ จอห์นสัน (Johnson & Johnson)




 


ในส่วนของข้อยกเว้นด้านวัคซีนนั้น เจ้าหน้าที่ทำเนียบขาวอธิบายว่า เป็นเงื่อนไขสำหรับ “ผู้ที่เข้าร่วมทดสอบทางคลินิก สำหรับการพัฒนาวัคซีนโควิด-19 บางสูตร ผู้ที่มีข้อห้ามจากแพทย์ไม่ให้รับวัคซีน และผู้ที่เดินทางภายใต้สถานะฉุกเฉินหรือเหตุผลด้านมนุษยธรรม” โดยผู้ที่ได้รับการยกเว้นทั้งหมดนี้ ยังจะต้องตกลงที่จะเข้ารับวัคซีนในสหรัฐฯ หากมีประสงค์จะพำนักอยู่ในประเทศนี้เป็นเวลา 60 วันขึ้นไปด้วย


ข้อมูลจากสมาคมท่องเที่ยงสหรัฐฯ ระบุว่า เมื่อปี ค.ศ. 2019 มีชาวต่างชาติเดินทางเข้ามาในสหรัฐฯ เกือบ 80 ล้านคน ก่อนที่ตัวเลขดังกล่าวจะดิ่งเหวในปีถัดมา เพราะการระบาดของโควิด-19 ที่ทำให้รัฐบาลของอดีตประธานาธิบดี โดนัลด์ ทรัมป์ สั่งดำเนินมาตรการจำกัดการเดินทางจากเกือบทั่วโลกไป


สำหรับผู้ที่เดินทางเข้าสหรัฐฯ ด้วยเที่ยวบินต่างๆ ที่ยังไม่ได้รับการฉีดวัคซีน ซึ่งรวมถึง ชาวอเมริกันและผู้ที่มีสิทธิ์พำนักถาวรในสหรัฐฯ จะต้องเตรียมหลักฐานที่แสดงผลการทดสอบการติดเชื้อโควิด-19 ที่เป็นลบซึ่งแพทย์ออกให้ภายใน 1 วันก่อนออกเดินทาง โดยเด็กอายุต่ำกว่า 2 ปี ไม่จำเป็นต้องทำการตรวจการติดเชื้อ ขณะที่ ผู้ที่เคยติดเชื้อแล้วต้องแสดงหลักฐานพิสูจน์ว่าหายป่วยดีแล้วในช่วง 90 วันก่อนเดินทางด้วย",https://www.voathai.com/a/us-air-border-travel-relaxation-covid19-covid-19-exemptions/6285002.html,"Tue, 26 Oct 2021 03:24:51 +0700"
จีนเตรียมฉีดวัคซีนเด็ก 3-11 ปี หลังยอดติดเชื้อเพิ่มขึ้น,"ทางการจีนเตรียมรณรงค์ฉีดวัคซีนโควิด-19 ให้กับเด็กอายุระหว่าง 3-11 ปี หลังจากที่จำนวนผู้ติดเชื้อในประเทศจีนเพิ่มขึ้นในช่วงไม่กี่สัปดาห์ที่ผ่านมา


เจ้าหน้าที่รัฐบาลส่วนท้องถิ่นในอย่างน้อย 5 มณฑลของจีน ได้แก่มณฑลเหอเป่ย ฟูเจี้ยน ไหหนาน หูหนาน และเจ้อเจียง ได้ออกประกาศให้เด็กอายุ 3-11 ปีทุกคนเข้ารับวัคซีนได้แล้ว ซึงเป็นส่วนหนึ่งของมาตรการควบคุมการระบาดอย่างเข้มงวดที่รัฐบาลจีนนำมาใช้


คณะกรรมาธิการสาธารณสุขแห่งชาติจีน รายงานว่า มีผู้ติดเชื้อรายใหม่ 35 รายในช่วงเวลา 24 ชม. โดยส่วนใหญ่อยู่ในเขตอินเนอร์มองโกเลีย และมณฑลกานซู่ 


ปัจจุบัน มีประชากรจีนได้รับวัคซีนโควิดครบแล้ว 76% คิดเป็นจำนวนมากกว่า 1,000 ล้านคน ขณะที่รัฐบาลจีนกำลังเป็นกังวลต่อการระบาดของเชื้อไวรัสายพันธุ์เดลตาที่มาจากผู้ที่เดินทางเข้าประเทศ และต้องการฉีดวัคซีนให้ครอบคลุมประชากรทุกคนก่อนการแข่งขันกีฬาโอลิมปิกฤดูหนาวที่กรุงปักกิ่งจะเริ่มขึ้นในเดือนกุมภาพันธ์ปีหน้า 


โดยทางการจีนได้ใช้มาตรการห้ามชาวต่างชาติเดินทางเข้าไปร่วมชมเกมการแข่งขัน ขณะที่นักกีฬาและผู้เข้าร่วมจะต้องอยู่ภายในพื้นที่ที่จัดไว้เป็นพิเศษและห้ามปะปนกับประชาชนทั่วไป


เมื่อเดือนมิถุนายน ทางการจีนได้รับรองให้ใช้วัคซีนของบริษัทซิโนฟาร์ม (Sinopharm) และ ซิโนแวค (Sinovac) กับเด็กอายุ 3-17 ปี แต่ได้เริ่มฉีดให้เด็กอายุ 12-17 ปีก่อน ขณะที่หลายประเทศที่ใช้วัคซีนจากทั้งสองบริษัทของจีน ก็เร่ิมฉีดให้กับประชากรวัยเด็กและเยาวชนในประเทศตนเช่นกัน รวมทั้ง กัมพูชา ชิลี และอาร์เจนตินา 


อย่างไรก็ตาม ยังคงมีผู้ปกครองชาวจีนหลายคนที่แสดงความกังวลต่อประสิทธิผลของวัคซีนจากทั้งสองบริษัท โดยให้เหตุผลว่ายังไม่มีข้อมูลที่ชัดเจนและน่าเชื่อถือเกี่ยวกับผลการทดสอบวัคซีนกับกลุ่มตัวอย่างจำนวนมาก",https://www.voathai.com/a/china-to-vaccinate-children-aged-3-and-up-as-cases-spread/6284584.html,"Mon, 25 Oct 2021 23:09:19 +0700"
อดีตลูกจ้างยัน ‘เฟสบุ๊ค’ คือตัวการแพร่ขยายแนวคิดความเกลียดชัง,"อดีตลูกจ้างของ เฟสบุ๊ค เดินหน้าให้ข้อมูลเกี่ยวกับการทำธุรกิจของสื่อสังคมออนไลน์ชื่อดังแห่งนี้ต่อสมาชิกสภาอังกฤษในวันจันทร์ โดยยืนยันด้วยว่า บริษัทแห่งนี้คือตัวการแพร่ขยายแนวคิดความเกลียดชังผ่านโลกอ่อนไลน์ ‘อย่างไม่ต้องสงสัย’


ฟรานซิส เฮาเกน อดีตพนักงานของ เฟสบุ๊ค เข้าให้ข้อมูลต่อต่อคณะกรรมาธิการรัฐสภาอังกฤษในกรุงลอนดอน โดยระบุว่า ผู้ให้บริการสื่อสังคมออนไลน์ยักษ์ใหญ่แห่งนี้ เป็นผู้เติมเชื้อเพลิงความเกลียดชังและแนวคิดสุดโต่งในโลกออนไลน์ ทั้งยังไม่มีความตั้งใจที่จะเปลี่ยนแปลงระบบอัลกอริทึมของตนเพื่อลดการแพร่กระจายเนื้อหาข้อมูลที่สร้างความแตกแยกแม้แต่น้อย


เฮาเกน กล่าวว่า นโยบายการทำธุรกิจของ เฟสบุ๊ค ดังที่เธอนำเสนอมา เป็นต้นเหตุของสถานการณ์ความไม่สงบและรุนแรงที่เกิดขึ้นไปทั่วโลก เพราะระบบอัลกอริทึมของบริษัทซึ่งได้รับการออกแบบมาเพื่อส่งเสริมให้ผู้ใช้งานมีปฏิสัมพันธ์กับแพลตฟอร์ม เฟสบุ๊ค มากขึ้น “จัดลำดับความสำคัญให้กับเนื้อหาที่มีแนวคิดหัวรุนแรงและทำให้เกิดความแตกแยก(ในสังคม) รวมทั้งทำการแพร่ขยายเนื้อหาดังกล่าวไปด้วย”


รายงานข่าวระบุว่า เฟสบุ๊ค ไม่ได้ให้ความเห็นตอบโต้กับสิ่งที่ เฮาเกน ซึ่งเป็นอดีตผู้จัดการฝ่ายผลิตภัณฑ์ของบริษัทแห่งนี้ นำเสนอต่อรัฐสภาอังกฤษในวันจันทร์ แต่ตัวแทนของ เฟสบุ๊ค และบริษัทสื่อสังคมออนไลน์อื่นๆ มีกำหนดจะเข้าตอบคำถามต่อคณะกรรมาธิการชุดนี้ในวันพฤหัสบดีแล้ว


หลังการเข้าพบคณะกรรมาธิการรัฐสภาอังกฤษแล้ว เฮาเกน จะเข้าพบสมาชิกรัฐสภาสหภาพยุโรปในกรุงบรัสเซลส์ ในเดือนหน้าด้วย


 


(ข้อมูลบางส่วนมาจากสำนักข่าว เอพี และ รอยเตอร์)",https://www.voathai.com/a/facebook-whistleblower-former-employee-british-parliament/6285046.html,"Tue, 26 Oct 2021 03:54:06 +0700"
'ไมโครซอฟท์' เผยแฮกเกอร์รัสเซียพยายามเจาะล้วงข้อมูลรอบใหม่,"บริษัทเทคโนโลยีรายใหญ่ของสหรัฐฯ ไมโครซอฟท์ (Microsoft) เปิดเผยในวันอาทิตย์ว่า กลุ่มแฮกเกอร์ที่ได้รับการสนับสนุนจากรัสเซียและเคยก่อเหตุจารกรรมล้วงข้อมูลเครือข่ายคอมพิวเตอร์ในสหรัฐฯ เมื่อปีที่แล้ว ซึ่งเรียกกันว่า โซลาร์วินด์ส (SolarWinds) กำลังพยายามโจมตีเครือข่ายคอมพิวเตอร์ทั่วโลกอีกครั้ง 


ไมโครซอฟท์ กล่าวว่า กลุ่มแฮกเกอร์ที่มีชื่อว่า โนเบลเลียม (Nobelium) ได้ใช้ยุทธวิธีใหม่เพื่อฉกฉวยประโยชน์จากการเข้าถึงระบบคลาวด์ของภาคธุรกิจต่าง ๆ ที่เป็นตัวกลางระหว่างผู้ผลิตฮาร์ดแวร์หรือซอฟท์แวร์ กับลูกค้าหรือผู้ใช้เทคโนโลยีของบริษัทเหล่านั้น


ไมโครซอฟท์มีแถลงการณ์เมื่อวันอาทิตย์ว่า ได้จับตามองการโจมตีของโนเบลเลียมมาตั้งแต่เดือนพฤษภาคม และได้แจ้งให้บริษัทต่าง ๆ ที่ตกเป็นเป้าหมายมากกว่า 140 แห่งรับทราบในจำนวนนี้คาดว่ามีอย่างน้อย 14 บริษัทที่ถูกเจาะล้วงระบบคอมพิวเตอร์แล้ว 


ไมโครซอฟท์ระบุว่า ตั้งแต่เดือนกรกฎาคม กลุ่มโนเบลเลียมได้ก่อเหตุโจมตีแล้วเกือบ 23,000 ครั้ง แต่ประสบความสำเร็จเพียงไม่กี่ครั้ง โดยเป้าหมายส่วนใหญ่คือหน่วยงานของรัฐบาลสหรัฐฯ และบรรดาสถาบันวิจัยหรือ think tank ในอเมริกา รวมทั้งในยูเครน อังกฤษ และประเทศสมาชิกขององค์การนาโต้ 


รัฐบาลสหรัฐฯ กล่าวหาว่า หน่วยงานข่าวกรองของรัสเซีย SVR อยู่เบื้องหลังการลอบเจาะล้วงข้อมูลเครือข่ายคอมพิวเตอร์ในสหรัฐฯ หรือ โซลาร์วินด์ส เมื่อปีที่แล้ว แต่ทางการรัสเซียได้ปฏิเสธความเกี่ยวข้องทั้งหมดต่อเหตุการณ์ดังกล่าว 


(ข้อมูลบางส่วนจากสำนักข่าวเอพี และรอยเตอร์)",https://www.voathai.com/a/microsoft-discloses-new-russian-hacking-effort/6284583.html,"Mon, 25 Oct 2021 23:08:59 +0700"
ปธน.ไบเดน เตรียมร่วมประชุมอาเซียน-เน้นย้ำความสำคัญกลุ่มด้านยุทธศาสตร์ต้านจีน,"ประธานาธิบดี โจ ไบเดน จะเข้าร่วมการประชุมสุดยอดผู้นำสมาคมประชาชาติแห่งเอเชียตะวันออกเฉียงใต้ (อาเซียน) ที่จะจัดขึ้นแบบออนไลน์ในวันอังคารนี้ โดยแผนการดังกล่าวแสดงให้เห็นถึง ความสำคัญที่ทำเนียบขาวมองเห็นในกลุ่มที่ประเทศสมาชิก 10 ประเทศนี้ที่จะมีบทบาทสำคัญต่อยุทธศาสตร์ในการต่อกรกับจีน


สำนักข่าว รอยเตอร์ รายงานว่า สถานเอกอัครราชทูตสหรัฐฯ ประจำบรูไน เปิดเผยว่า ปธน.ไบเดน จะนำทีมคณะผู้แทนจากสหรัฐฯ เข้าร่วมการประชุมสุดยอดอาเซียน-สหรัฐฯ ซึ่งเป็นส่วนหนึ่งของการประชุมสุดยอดผู้นำกลุ่มในสัปดาห์นี้




 


ครั้งสุดท้ายที่ผู้นำสหรัฐฯ เข้าร่วมประชุมกับกลุ่มอาเซียนนั้นคือ เมื่อปี ค.ศ. 2017 ที่อดีตประธานาธิบดี โดนัลด์ ทรัมป์ เดินทางไปประชุมอาเซียน-สหรัฐฯ ที่กรุงมะนิลา ประเทศฟิลิปปินส์

นักวิเคราะห์มองว่า การที่ผู้นำสหรัฐฯ คนปัจจุบันตัดสินใจเข้าร่วมการประชุมอาเซียนในปีนี้ สะท้อนให้เห็นถึงความพยายามของรัฐบาลกรุงวอชิงตันที่ต้องการจะมีปฏิสัมพันธ์กับพันธมิตรและหุ้นส่วนทั้งหลาย เพื่อผลักดันความพยายามร่วมกันในการต้านอิทธิพลของจีน โดยมีการคาดการณ์ว่า ปธน.ไบเดน จะมุ่งเน้นความสนใจไปยังประเด็นความร่วมมือด้านการแจกจ่ายวัคซีนโควิด-19 ปัญหาสภาพภูมิอากาศโลกที่เปลี่ยนแปลง ปัญหาห่วงโซ่อุปทานโลก และเรื่องของโครงสร้างพื้นฐานต่างๆ


นอกจากนั้น นักวิเคราะห์เชื่อว่า ผู้นำสหรัฐฯ จะยืนยันต่อประเทศต่างๆ ในอาเซียนว่า การที่สหรัฐฯ เข้าร่วมกับอินเดีย ญี่ปุ่น และออสเตรเลีย ภายใต้แผนความร่วมมือจตุรมิตร (Quad) และการจัดส่งเรือดำน้ำพลังงานนิวเคลียร์ให้กับออสเตรเลียนั้น ไม่ได้มีจุดมุ่งหมายที่จะทดแทนบทบาทหลักของอาเซียนในภูมิภาคนี้แต่อย่างใด


ขณะเดียวกัน เมอร์รีย์ ฮีเบิร์ต นักวิชาการอาวุโสประจำโครงการเอเชียตะวันออกเฉียงใต้ จากศูนย์ Center for Strategic and International Studies ในกรุงวอชิงตัน ให้ความเห็นว่า บรรดาผู้นำอาเซียนน่าจะใจจดใจจ่อเฝ้ารอฟังเกี่ยวกับแผนงานต่างๆ ของสหรัฐฯ ในการเพิ่มสัดส่วนวัคซีนโควิด-19 ให้กับประเทศต่างๆ ในภูมิภาคนี้ รวมทั้งแผนงานเกี่ยวกับความร่วมมือด้านการค้า การลงทุน และโครงสร้างพื้นฐานด้วย


อย่างไรก็ตาม รายงานข่าวชี้ว่า ปธน.ไบเดน ยังไม่ได้ส่งสัญญาณใดๆ เกี่ยวกับการกลับคืนสู่โต๊ะการเจรจาความร่วมมือในระดับภูมิภาค ที่อดีตปธน.ทรัมป์ ประกาศถอนสหรัฐฯ ออกมา และนักการทูตจากเอเชียรายหนึ่งที่ไม่ประสงค์เปิดเผยตัว กล่าวว่า การที่สหรัฐฯ ไม่มีบทบาทด้านเศรษฐกิจในระดับภูมิภาคแห่งนี้ ถือเป็น ช่องว่างสำคัญช่องหนึ่งเลยทีเดียว


ในส่วนของการประชุมสุดยอดผู้นำอาเซียนในปีนี้ พลเอก มิน อ่อง หล่าย ผู้นำกองทัพและรัฐบาลทหารเมียนมาไม่ได้รับเชิญเข้าร่วม ซึ่งถือเป็นครั้งแรกที่อาเซียนตัดสินใจไม่เชิญผู้นำประเทศสมาชิกมาประชุม แม้จะเป็นที่ทราบกันดีว่า อาเซียนมีนโยบายไม่แทรกแซงกิจการภายในของประเทศสมาชิกก็ตาม


 


(ที่มา: สำนักข่าว รอยเตอร์)",https://www.voathai.com/a/biden-asean-summit-myanmar/6285090.html,"Tue, 26 Oct 2021 04:29:37 +0700"
นักวิทยาศาสตร์ชี้ วัคซีนแบบ 'แผ่นแปะ' มีประสิทธิผลมากกว่าแบบฉีด,"วิวัฒนาการด้านการแพทย์ในการช่วยปกป้องคุ้มครองผู้คนจากโรคภัยไข้เจ็บต่าง ได้ผนวกเอาความก้าวล้ำนำหน้าทางเทคโนโลยีมาช่วยในการค้นคิดวิธีใหม่ๆ ที่เชื่อว่าจะได้ผลดีกว่า และมีข้อดีมากกว่าแนวทางที่ใช้อยู่ทั่วไป โดยเฉพาะ ในกรณีที่ต้องใช้กับคนหมู่มาก


นักวิทยาศาสตร์ชาวอเมริกันกล่าวว่าพวกเขาได้พัฒนาวัคซีนในรูปแบบ “แผ่นแปะ” ที่ป้องกันโรคติดเชื้อได้ดีกว่าการฉีดวัคซีนแบบดั้งเดิม


แผ่นแปะที่มีขนาดเล็กกว่าปลายนิ้วนี้ถูกสร้างขึ้นด้วยเครื่องพิมพ์สามมิติ แต่ละแผ่นจะมีเข็มขนาดเล็กจิ๋ว หรือ micro-needles จำนวนมากซึ่งสามารถแปะลงบนผิวหนังได้โดยตรง


นักวิจัยกล่าวในแถลงการณ์ว่า การทดลองแสดงให้เห็นว่าแผ่นแปะดังกล่าวสร้างการตอบสนองทางภูมิคุ้มกันมากกว่าวัคซีนที่ฉีดเข้ากล้ามเนื้อแขนถึง 10 เท่า และให้ภูมิคุ้มกันมากกว่าวัคซีนที่ฉีดเข้าใต้ผิวหนังถึง 50 เท่า


ทั้งนี้นักวิจัยได้ทำการทดลองกับหนู และมีแผนที่จะขยายการทดลองไปสู่มนุษย์


ผลการทดลองดังกล่าวตีพิมพ์อยู่ในวารสาร Proceedings of the National Academy of Sciences (PNAS) ทีมวิจัยที่ทำการทดลองนี้นำโดยนักวิทยาศาสตร์จากมหาวิทยาลัยสแตนฟอร์ด (Stanford University) และมหาวิทยาลัยแห่งนอร์ทแคโรไลนา (University of North Carolina - UNC) ที่เมือง Chapel Hill




 


นักวิจัยกล่าวว่าประสิทธิผลที่เพิ่มขึ้นนั้นเกิดจากการที่แผ่นแปะปล่อยให้วัคซีนซึมเข้าสู่ผิวหนังโดยตรง ซึ่งเต็มไปด้วยเซลล์ภูมิคุ้มกันที่เป็นเป้าหมายของวัคซีน และนอกจากวัคซีนแบบแผ่นแปะจะสามารถต่อสู้กับโรคได้ดีกว่าแล้ว ยังมีข้อดีอื่นๆ อีกหลายประการที่เหนือกว่าการฉีดวัคซีนแบบดั้งเดิม เช่น ไม่เจ็บ ไม่ต้องเก็บในห้องเย็น และผู้ใช้สามารถติดแผ่นแปะได้ด้วยตัวเอง เป็นต้น


การระบาดใหญ่ของโควิด-19 เป็นสิ่งที่ทำให้เห็นว่า วัคซีนมีความสำคัญในการควบคุมไวรัสในหมู่ประชากรจำนวนมาก แต่ก็มีอุปสรรคที่ทำให้ประชากรบางส่วนไม่ได้รับการฉีดยา เช่น ความจำเป็นในการเก็บวัคซีนในห้องเย็น และการที่ประชากรในหลายส่วนของโลกมีความยากลำบากในการเดินทางไปยังสถานที่ฉีดวัคซีน


นักวิจัยที่พัฒนาวัคซีนแบบแผ่นแปะกล่าวว่าพวกเขาหวังว่าวันหนึ่งวิธีการนี้จะสามารถช่วยแก้ปัญหาเหล่านี้และช่วยให้ประชากรทั่วโลกสามารถเข้าถึงวัคซีนได้เพิ่มขึ้นอีกหลายล้านคน และการใช้วัคซีนแบบแผ่นแปะนี้ จะช่วยให้ใช้วัคซีนในปริมาณที่น้อยลงได้


เส้ามิ่น เทียน (Shaomin Tian) นักวิจัยในภาควิชาจุลชีววิทยาและวิทยาภูมิคุ้มกันที่วิทยาลัยแพทย์ (School of Medicine) ของ UNC ซึ่งเป็นผู้นำนำทีมทำการศึกษานี้กล่าวในแถลงการณ์ว่า นักวิจัยสามารถเอาชนะปัญหาด้านการผลิตที่ส่งผลกระทบต่อความพยายามในการพัฒนาวัคซีนแบบแผ่นแปะซึ่งใช้ micro-needles ที่มีประสิทธิผลในอดีต และว่า ปัญหาหนึ่งของวิธีการในอดีตคือ ความคมของเข็มที่ลดลงจากการผลิตซ้ำโดยใช้แม่พิมพ์ แต่วิธีการใหม่นี้ใช้การพิมพ์แผ่นแปะด้วยเครื่องพิมพ์แบบสามมิติโดยตรง ซึ่งช่วยให้พัฒนาเข็มขนาดเล็กจิ๋วที่มีประสิทธิภาพได้


นักวิจัยกล่าวว่า พวกเขายังคงทำงานอย่างต่อเนื่องเพื่อพัฒนาวิธีรวมวัคซีนโควิด-19 ในปัจจุบัน เช่น วัคซีนจากไฟเซอร์และโมเดอร์นา เพื่อใช้ในแผ่นแปะ micro-needle ในการทดลองในอนาคต ซึ่งอาจสามารถใช้กับวัคซีนป้องกันโรคชนิดอื่นๆ ได้เช่นกัน


นอกจากนี้ยังมีการวิจัยอื่นๆ เกี่ยวกับการใช้วัคซีนแบบแผ่นแปะอีกด้วย เมื่อปีที่แล้ว นักวิทยาศาสตร์จากมหาวิทยาลัยแห่งพิตต์สเบิร์ก (University of Pittsburgh) ประกาศว่า พวกเขาได้พัฒนาวัคซีนป้องกันโควิด-19 ที่สามารถส่งผ่านไปยังผิวหนังด้วยแผ่นแปะที่มีเข็มขนาดเล็ก 400 เข็ม


และที่ประเทศออสเตรเลีย นักวิจัยจากมหาวิทยาลัยแห่งควีนส์แลนด์ (University of Queensland) รายงานเมื่อเดือนมิถุนายนว่า พวกเขาได้พัฒนาวัคซีนแบบแผ่นแปะที่แสดงผลลัพธ์ที่ “ชัดเจนมาก” ในการทดสอบกับหนู โดยนักวิทยาศาสตร์กล่าวว่า แผ่นแปะเหล่านี้จะสร้างการตอบสนองทางภูมิคุ้มกันที่แข็งแกร่งและป้องกันโควิด-19 ได้มากกว่าการฉีดวัคซีนแบบดั้งเดิม",https://www.voathai.com/a/vaccine-patch-injection--microneedles/6284833.html,"Tue, 26 Oct 2021 06:40:43 +0700"
ปักกิ่งเริ่มนโยบายดูดกลืนทางวัฒนธรรมห้ามนักเรียนชนกลุ่มน้อยเรียนภาษาตนเอง,"เมื่อปลายเดือนกันยายนที่ผ่านมา รัฐบาลจีนเปิดเผยแผนงานพัฒนาเยาวชนระดับชาติสำหรับช่วงสิบปีข้างหน้าที่ยกเลิกการสอนภาษาท้องถิ่นให้กับนักเรียนของชนกลุ่มน้อยชาติพันธ์ุต่างๆ ในประเทศเพื่อส่งเสริมการสอนภาษาจีนกลางในฐานะภาษาหลักของชาติแทน ซึ่งผู้เชี่ยวชาญด้านภาษาและวัฒนธรรมหลายคนเห็นว่าเป็นความพยายามของพรรคคอมมิวนิสต์จีนในการผสานกลืนด้านวัฒนธรรม


ถึงแม้ที่ผ่านมาการกำจัดหรือลดการใช้ภาษาเฉพาะของกลุ่มชาติพันธ์กลุ่มใดโดยเฉพาะอาจเป็นเรื่องที่โลกได้เคยเห็นมาก่อนแล้วในฐานะเครื่องมือของกระบวนการดูดซึมทางวัฒนธรรม ตัวอย่างเช่น สหภาพโซเวียตเดิมเคยพยายามจำกัดการใช้ภาษาของชาวยูเครน ชาวโปแลนด์ ชาวลิทัวเนีย และชาวเบลารุส ส่วนอังกฤษก็เคยห้ามสอนภาษาของชาวเวลส์ ชาวสก็อต และชาวไอร์แลนด์ในโรงเรียน หรือแม้กระทั่งในสหรัฐฯ เองก็เคยมีการห้ามสอนภาษาท้องถิ่นของชาวฮาวายในโรงเรียนรัฐบาลเมื่อกว่า 120 ปีที่แล้วเช่นกัน


อย่างไรก็ตามตั้งแต่ปี 2496 หรือเมื่อ 68 ปีที่แล้วองค์การยูเนสโกมีนโยบายที่ส่งเสริมการสอนภาษาแม่หรือภาษาดั้งเดิมของกลุ่มชนต่างๆ ในโรงเรียนระดับประถมซึ่งก็เป็นเรื่องที่นักวิชาการหลายคนสนับสนุน โดยรายงานของ Global Partnership for Education ซึ่งได้รวบรวมผลการวิจัยต่างๆ และเผยแพร่เมื่อปี 2014 ระบุว่าเด็กนักเรียนมักมีแนวโน้มที่จะเข้าเรียนและประสบความสำเร็จทางการศึกษามากกว่าถ้ามีการสอนหรือการเรียนรู้ด้วยภาษาแม่ของตนเอง


แต่ในกรณีของจีน รัฐบาลกรุงปักกิ่งได้เปลี่ยนนโยบายเดิมที่เคยให้หลักประกันสิทธิของเยาวชนคนกลุ่มน้อยเรื่องการได้รับการศึกษาด้วยภาษาแม่มาเป็นการยกเลิกการสอนภาษาดังกล่าวเพื่อมุ่งสอนเด็กนักเรียนให้อ่านและเขียนด้วยภาษาจีนกลางแทน และอาจารย์แพน เม-ลิน จากคณะมนุษยศาสตร์และสังคมศาสตร์ของมหาวิทยาลัย National Yang Ming Chiao Tung ในไต้หวันได้กล่าวกับวีโอเอภาคภาษาจีนว่านโยบายล่าสุดของจีนปักกิ่งนี้จะเป็นผลให้วัฒนธรรมเฉพาะตัวของชนกลุ่มน้อยต่างๆ ในประเทศจีนค่อยๆ ถูกกลืนหายไป


อาจารย์แพน เม-ลินชี้ด้วยว่าจากมุมมองของชาวจีนเชื้อสายฮั่นซึ่งเป็นชนกลุ่มใหญ่ที่สุดในประเทศขณะนี้ มาตรการดังกล่าวแม้จะมีขึ้นเพื่อช่วยสร้างเอกภาพภายในชาติก็ตามแต่ผลกระทบที่แท้จริงของเรื่องนี้จะทำให้วัฒนธรรมซึ่งมีความเฉพาะตัวของชนกลุ่มน้อยต่างๆ สูญหายไปโดยปริยาย


ส่วนอาจารย์ยาง ไฮยิง นักสังคมวิทยาผู้เชี่ยวชาญด้านวัฒนธรรมของมหาวิทยาลัย Shizuoka ในญี่ปุ่นก็ตั้งข้อสังเกตว่าพรรคคอมมิวนิสต์จีนได้พยายามขยายนโยบายการดูดซับทางวัฒนธรรมดังกล่าวอย่างเงียบๆ มาก่อนแล้ว แต่เรื่องนี้ได้ถูกเร่งมือขึ้นในสมัยของประธานาธิบดีสี จิ้น ผิง


ขณะนี้มีชนกลุ่มน้อยต่างๆ รวม 56 กลุ่มอยู่ในประเทศจีน แต่กลุ่มที่มีวัฒนธรรมโดดเด่นและต่อต้านนโยบายเรื่องการห้ามสอนภาษาของตนในโรงเรียนมากที่สุดได้แก่กลุ่มชาวทิเบต ชาวมองโกเลีย และชาวมุสลิมอุยกูร์ ซึ่งคุณเคลซาง กยัลเซน บาวา ตัวแทนรัฐบาลพลัดถิ่นของทิเบตในไต้หวันบอกกับวีโอเอภาคภาษาจีนว่าตนรู้สึกกังวลเกี่ยวกับอนาคตของภาษาทิเบตเพราะขณะนี้ 90% ของเยาวชนคนหนุ่มสาวในทิเบตไม่มีโอกาสได้เรียนรู้ภาษาแม่ของตนและไม่สามารถเขียนภาษาทิเบตได้ด้วย โดยสถานการณ์ที่คล้ายกันนี้ก็เกิดขึ้นกับชาวมุสลิมอุยกูร์ในมณฑลซินเจียงของจีนด้วยเช่นกัน


และถึงแม้องค์การสหประชาชาติจะได้ให้คำจำกัดความของ ”การจงใจดำเนินการในเรื่องใดที่มีเจตนาเพื่อทำลายภาษา” ว่าเป็นการทำลายล้างเผ่าพันธุ์ด้านภาษาและวัฒนธรรม รวมทั้งอาจถือได้ว่าเป็นอาชญากรรมต่อมนุษยชาติก็ตาม แต่อาจารย์ยาง ไฮยิง ของมหาวิทยาลัย Shizuoka ในญี่ปุ่นก็คาดว่าก้าวต่อไปของพรรคคอมมิวนิสต์จีนคือการแก้รัฐธรรมนูญ ซึ่งเดิมนั้นเคยให้หลักประกันเรื่องสิทธิและเสรีภาพของชนกลุ่มน้อยเรื่องการใช้ภาษาพูดและภาษาเขียนของตนเอง ทั้งนี้เพื่อให้เป้าหมายการทำภาษาจีนกลางให้เป็นภาษากลางที่ใช้ร่วมกันโดยคนทุกกลุ่มในชาตินั้นเป็นความจริงขึ้นได้


ที่มา: VOA",https://www.voathai.com/a/china-assimilation-ct/6285585.html,"Tue, 26 Oct 2021 08:25:27 +0700"
ย้อนดูปูมหลังรัฐประหารซูดาน,"เมื่อวันจันทร์ คณะรัฐมนตรีและแกนนำพรรครัฐบาลจำนวนมากถูกควบคุมตัวหลังการก่อรัฐประหารหลังเกิดความตึงเครียดระหว่างกองทัพและรัฐบาลพลเรือนมาหลายสัปดาห์ สำนักข่าวรอยเตอร์รวบรวมเรื่องราวเบื้องหลังและที่มาของการก่อรัฐประหารครั้งนี้ 
 


ใครถืออำนาจในซูดาน?
 
ซูดานเริ่มเปลี่ยนผ่านเข้าสู่การเป็นประชาธิปไตยหลังการประท้วงครั้งใหญ่ขับไล่ประธานาธิบดีโอมาร์ อัล บาเชอร์ เมื่อเดือนเมษายน ค.ศ. 2019 โดยเขาเป็นผู้นำสายเคร่งศาสนาที่ปกครองประเทศมาเกือบ 30 ปี 
 
ข้อตกลงเมื่อเดือนสิงหาคม ค.ศ. 2019 ระบุว่า กองทัพจะแบ่งอำนาจปกครองกับเจ้าหน้าที่รัฐที่แต่งตั้งโดยกลุ่มการเมืองพลเมืองภายใต้โครงสร้าง “คณะมนตรีเพื่ออธิปไตยแห่งชาติ” (Sovereign Council) เพื่อปกครองประเทศจนถึงการเลือกตั้งที่จะมีขึ้นภายในสิ้นปีค.ศ. 2023 
 
 
เคยมีความตึงเครียดก่อนหน้านี้หรือไม่? 
 
แม้บทบาทของกองทัพในการเมืองซูดานส่วนใหญ่จะเป็นในเชิงพิธีการ แต่ประชาชนก็วิจารณ์เป็นระยะว่ากองทัพล้ำเส้นด้านนโยบายต่างประเทศและการเจรจาสันติภาพมากเกินไป 
 
กองทัพซูดานกล่าวหาพรรคการเมืองพลเรือนว่ารวบอำนาจและจัดการผิดพลาด และมีกลุ่มกบฎและพรรคการเมืองส่วนหนึ่งร่วมมือกับกองทัพเพื่อหาทางโค่นอำนาจของคณะรัฐมนตรีพลเรือน 
 
เมื่อเดือนกันยายน รัฐบาลซูดานระบุว่าสามารถขัดขวางแผนก่อรัฐประหารได้ โดยกล่าวหาว่ากลุ่มผู้สนับสนุนอดีตประธานาธิบดีบาเชอร์อยู่เบื้องหลังแผนดังกล่าว 
 
ความขัดแย้งมาจากสาเหตุใด? 


ความขัดแย้งส่วนหนึ่งมีสาเหตุจากการเดินหน้าหาความเป็นธรรมต่อการก่ออาชญากรรมสงครามโดยกองทัพและพันธมิตรในเหตุการณ์สงครามดารเ์ฟอร์เมื่อปีค.ศ. 2003 ศาลอาญาระหว่างประเทศกำลังหาทางพิจารณาคดีนายบาร์เชอร์และผู้ต้องสงสัยคนอื่นๆ โดยคณะรัฐมนตรีได้อนุมัติส่งตัวผู้ต้องสงสัยให้ขึ้นศาลดังกล่าวแล้ว แต่สภาอธิปไตยยังไม่อนุมัติ 
 
อีกกรณีหนึ่งคือ การสืบสวนเหตุสังหารผู้ประท้วงเรียกร้องประชาธิปไตยเมื่อวันที่ 3 มิถุนายน ค.ศ.2019 ซึ่งกองทัพมีส่วนเกี่ยวข้อง โดยนักเคลื่อนไหวและกลุ่มพลเรือนไม่พอใจที่ผลการสืบสวนยังไม่ถูกเปิดเผยต่อสาธารณะเสียที 
 
ประชาชนยังเรียกร้องให้มีการควบคุมและปรับโครงสร้างกองทัพ โดยเฉพาะการบูรณาการกองกำลังสนับสนุนเร่งด่วน (Rapid Support Forces) ซึ่งเป็นหน่วยงานที่มีอำนาจมากของกองทัพ อย่างไรก็ตาม ผู้นำกองทัพปฏิเสธที่จะดำเนินการดังกล่าว 





เศรษฐกิจของซูดานเป็นอย่างไร?
 
นายบาเชอร์ถูกโค่นอำนาจส่วนหนึ่งเพราะวิกฤตเศรษฐกิจของประเทศที่ย่ำแย่ลง ทำให้ค่าเงินลดอย่างรวดเร็ว และทำให้เกิดภาวะขาดแคลนเชื้อเพลิงและอาหาร โดยเฉพาะขนมปัง  
 
ต่อมา รัฐบาลเปลี่ยนผ่านทำการปฏิรูปอย่างรวดเร็วภายใต้การดูแลของกองทุนการเงินระหว่างประเทศเพื่อผ่อนคลายหนี้และดึงดูดเงินลงทุนจากต่างชาติ อย่างไรก็ตาม ผลของการปฏิรูปครั้งนี้ทำให้เงินเฟ้อสูงกว่า 400 เปอร์เซ็นต์ จนเกิดการประท้วงด้านเศรษฐกิจเป็นระยะ  
 
 
ซูดานมีความสัมพันธ์กับประเทศเพื่อนบ้านอย่างไร? 
 
ซูดานอยู่ในภูมิภาคที่ไม่มั่นคงนัก ประเทศเพื่อนบ้านอย่างเอธิโอเปีย ชาด และเซาท์ซูดานต่างได้รับผลกระทบจากความขัดแย้งและความเปลี่ยนแปลงทางการเมือง 
 
นับตั้งแต่ปลายปีที่แล้ว ความขัดแย้งในภูมิภาคไทเกรย์ของเอธิโอเปียผลักดันให้ประชาชนหลายหมื่นคนลี้ภัยมายังทางตะวันออกของซูดาน ทำให้เกิดความตึงเครียดทางการทหารในพื้นที่เกษตรกรรมตามชายแดน 
 
ซูดานกับอียิปต์กำลังผลักดันข้อตกลงควบคุมเขื่อนผลิตไฟฟ้าที่เอธิโอเปียสร้างใกล้ชายแดนซูดาน แม้การเจรจาจะยังไม่คืบหน้า แต่เอเธิโอเปียเริ่มปล่อยน้ำเข้าอ่างเก็บน้ำหลังเขื่อน โดยซูดานระบุว่า การปล่อยน้ำนี้อาจทำให้ชาวซูดาน เขื่อน และสิ่งก่อสร้างทางน้ำของซูดานตกอยู่ในความเสี่ยง",https://www.voathai.com/a/what-is-happening-sudan/6285599.html,"Tue, 26 Oct 2021 08:58:50 +0700"
'จาก 1 เพนนี สู่ 8 ล้านดอลลาร์' กับตัวอย่างแสตมป์ดวงแรกของโลก,"ตัวอย่างตราไปรษณียากรดวงแรกของโลก หรือที่เรียกกันว่า Penny Black ถูกนำขึ้นประมูลที่สำนักประมูลโซเธอบีส์ ในกรุงลอนดอน ในวันอังคาร โดยคาดว่าจะมีมูลค่าสูงถึง 8.25 ล้านดอลลาร์ ตามรายงานของสำนักข่าวรอยเตอร์


ตัวอย่างตราไปรษณียากรที่ติดอยู่บนเอกสารเก่าแก่ลงวันที่ 10 เมษายน ปี ค.ศ. 1840 หรือกว่า 181 ปีที่แล้ว มีรูปพระฉายาลักษณ์ของสมเด็จพระราชินีวิคตอเรียแห่งราชวงศ์อังกฤษ ถูกเก็บไว้โดย โรเบิร์ต วอลเลซ นักการเมืองชาวสกอตแลนด์ ผู้ปฏิรูประบบไปรษณีย์ของอังกฤษ


ตราไปรษณียากร Penny Black มีราคา 1 เพนนี และใช้สีขาวดำ เริ่มนำออกมาใช้ในอังกฤษครั้งแรกเมื่อเดือนพฤษภาคม ปี 1840 ซึ่งบรรดานักสะสมถือว่าเป็นหนึ่งในเอกสารสำคัญทางประวัติศาสตร์ของโลก และเป็นจุดเริ่มต้นของระบบตราไปรษณียากรที่ยังใช้กันอยู่จนถึงปัจจุบัน


เชื่อกันว่า ปัจจุบันมีแสตมป์ Penny Black ชุดแรกเหลือรอดอยู่บนโลกเพียงแค่สามดวงเท่านั้น โดยอีกสองดวงถูกเก็บไว้ที่พิพิธภัณฑ์ตราไปรษณียากรของอังกฤษ",https://www.voathai.com/a/from-penny-post-to-8-million-as-world-s-first-stamp-heads-for-auction/6286319.html,"Wed, 27 Oct 2021 17:53:36 +0700"
ไบเดนร่วมประชุมผู้นำอาเซียนพร้อมสนับสนุนเงินช่วยเหลือกว่าร้อยล้านดอลลาร์ขยายความร่วมมือทางยุทธศาสตร์,"เมื่อวันอังคาร ประธานาธิบดีไบเดนของสหรัฐฯ เข้าร่วมการประชุมกับผู้นำของประเทศสมาชิกสมาคมอาเซียนทางระบบวิดีโอออนไลน์และประกาศให้ความช่วยเหลือมูลค่า 102 ล้านดอลลาร์เพื่อส่งเสริมความเป็นหุ้นส่วนทางยุทธศาสตร์ระหว่างสหรัฐฯ กับภูมิภาคอินโดแปซิฟิก


โดยประธานาธิบดีไบเดนกล่าวต่อที่ประชุมร่วมระหว่างผู้นำของประเทศอาเซียนกับสหรัฐฯ ว่าการเป็นหุ้นส่วนร่วมมือระหว่างทั้งสองฝ่ายมีความสำคัญสำหรับภูมิภาคอินโดแปซิฟิกที่เสรีและเปิดกว้าง ซึ่งนับเป็นรากฐานสำคัญของความมั่นคงและความเจริญรุ่งเรืองที่มีร่วมกันมานานหลายสิบปีแล้ว ประธานาธิบดีไบเดนยังได้ย้ำถึงความสำคัญของกลุ่มประเทศอาเซียนและเรียกความสัมพันธ์นี้ว่าเป็นหมุดสำคัญของการรักษาไว้ซึ่งความสามารถในการปรับตัวเพื่อฟื้นคืนสภาพ ความเจริญรุ่งเรือง และความมั่นคงของภูมิภาคนี้ด้วย


พร้อมกันนี้สหรัฐฯ ได้ประกาศการให้ความช่วยเหลือ 102 ล้านดอลลาร์แก่อาเซียนเพื่อใช้ในแผนงานด้านสุขภาพ เช่น การป้องกันและการรับมือกับโรคโควิด-19 รวมทั้งโรคติดต่ออื่นๆ ด้านการบรรเทาผลกระทบจากการเปลี่ยนแปลงของสภาพภูมิอากาศ การสนับสนุนความร่วมมือด้านการค้าและนวัตกรรมใหม่ๆ รวมทั้งในด้านการศึกษาและการสร้างความทัดเทียมระหว่างเพศด้วย


ถึงแม้การเข้าร่วมการประชุมสุดยอดของประธานาธิบดีไบเดนครั้งนี้จะแสดงถึงความสนใจและความสำคัญที่สหรัฐฯ กลับมาให้กับภูมิภาคนี้หลังจากที่ประธานาธิบดีโดนัลด์ ทรัมป์ได้เข้าร่วมการประชุมด้วยตนเองครั้งล่าสุดที่กรุงมนิลาในปี 2017 ก็ตาม แต่นักวิเคราะห์บางคนก็ชี้ว่าสหรัฐฯ ยังอยู่ในฐานะที่เสียเปรียบเมื่อเทียบกับประเทศมหาอำนาจรายอื่นซึ่งต้องการสร้างความสัมพันธ์และอิทธิพลกับกลุ่มประเทศอาเซียน


เกี่ยวกับเรื่องนี้ นาย Marc Mealy รองผู้อำนวยการด้านนโยบายขององค์การ US-Asean Business Council แสดงความยินดีที่ประธานาธิบดีไบเดนนำสหรัฐฯ กลับเข้ามามีบทบาทกับอาเซียนอีกครั้งหนึ่ง โดยชี้ว่าเป็นที่คาดกันว่าภายในปีค.ศ. 2030 ภูมิภาคนี้จะเป็นประชาคมเศรษฐกิจซึ่งมีขนาดใหญ่ที่สุดแห่งหนึ่งของโลก


อย่างไรก็ตามถึงแม้สหรัฐฯ จะถูกมองว่ามีบทบาทสำคัญเรื่องการให้หลักประกันด้านความมั่นคงสำหรับอาเซียนก็ตาม แต่วอชิงตันก็ยังตามหลังจีนอยู่ในแง่ความสัมพันธ์ทางเศรษฐกิจเพราะขณะนี้จีนเป็นประเทศคู่ค้ารายใหญ่ที่สุดของอาเซียนและทั้งสองฝ่ายเพิ่งทำความตกลงในข้อตกลงการค้าเสรี RCEP ซึ่งครอบคลุมผลผลิต GPP ราว 30 เปอร์เซ็นต์ของโลกโดยสหรัฐฯ ไม่มีส่วนร่วมอยู่ด้วย


ส่วนนาย Prashanth Parameswaran นักวิเคราะห์ด้านเอเชียของ Wilson Center ในสหรัฐฯ ก็ชี้ว่าสำหรับประเด็นที่สำคัญต่างๆ หลายเรื่องไม่ว่าจะเป็นการค้าหรือสิ่งแวดล้อมนั้น สหรัฐฯ มักมีบทบาทสำคัญในฐานะผู้ริเริ่มแต่บางครั้งสหรัฐฯ ก็มักถอนตัวออกไป และในแง่ภูมิรัฐศาสตร์แล้ววอชิงตันยังอยู่ในฐานะที่เสียเปรียบเมื่อเทียบกับประเทศอื่นๆ เช่น จีน ญี่ปุ่น เกาหลีใต้ หรือออสเตรเลียที่ต้องการเข้ามามีบทบาทอิทธิพลกับอาเซียน ดังนั้นสหรัฐฯ จึงจำเป็นจะต้องทำงานให้มากขึ้นเพื่อให้ได้รับความสนับสนุนจากอาเซียนด้วย


ในส่วนที่เกี่ยวกับเมียนมาซึ่งปีนี้ผู้นำของเมียนมาไม่ได้รับเชิญให้เข้าร่วมการประชุมระดับผู้นำของอาเซียนนั้น นาย Prashanth Parameswaran นักวิเคราะห์ของ Wilson Center ได้ชี้ว่าการตัดสินใจของอาเซียนถือเป็นการส่งสัญญาณอย่างสำคัญสำหรับปัญหาซึ่งอาเซียนไม่สามารถปฏิเสธหรือหลีกเลี่ยงที่จะพูดถึงได้ เพราะปัญหาที่เกิดขึ้นในเมียนมาขณะนี้ไม่ใช่ปัญหาของเมียนมาเองโดยเฉพาะแต่นับเป็นปัญหาของภูมิภาคเอเชียตะวันออกเฉียงใต้และเป็นปัญหาของอาเซียนด้วย


และสำหรับเรื่องเมียนมานั้น นาย Jake Sullivan ที่ปรึกษาด้านความมั่นคงแห่งชาติของสหรัฐฯ กล่าวว่าวอชิงตันยังคงสนับสนุนข้อเสนอห้าข้อของสมาคมอาเซียนเพื่อหาทางออกให้กับปัญหาการเมืองในเมียนมา และย้ำว่าสหรัฐฯ จะยังคงสนับสนุนประชาชนชาวเมียนมาสำหรับเส้นทางไปสู่ประชาธิปไตย และจะสนับสนุนเรื่องการคุ้มครองความมั่นคงปลอดภัยและสิทธิมนุษยชนของผู้คนในเมียนมาต่อไปด้วย


ที่มา: VOA",https://www.voathai.com/a/us-asean-summit-ct/6287237.html,"Wed, 27 Oct 2021 08:00:01 +0700"
พลิกโฉมอาคารสำนักงานเก่าให้เป็นที่อยู่อาศัย เทรนด์ใหม่หลังโควิดในสหรัฐฯ,"เนื่องจากการเกิดโรคระบาดทำให้สถานที่ทำงานว่างเปล่า จึงมีการเปลี่ยนแปลงอาคารสำนักงานที่ว่างเปล่าจำนวนมากให้เป็นอพาร์ตเมนต์ โดย 41% ของยูนิตใหม่ๆ เป็นโครงสร้างเดิมที่มาจากอาคารสำนักงาน


รายงานล่าสุด ระบุว่า การเปลี่ยนแปลงอาคารสำนักงานให้เป็นอพาร์ตเมนต์นั้นมีอัตราที่สูงเป็นประวัติการณ์ในสหรัฐฯ จากการวิเคราะห์ของ RentCafe พบว่ามีอพาร์ทเมนท์เกือบ 32,000 แห่งที่สร้างขึ้นจากการดัดแปลงมาจากอาการเก่าตั้งแต่ช่วงต้นทศวรรษ โดย 41% ของจำนวนดังกล่าวอยู่ในอาคารสำนักงานที่ถูกดัดแปลง


Strachan Forgan สถาปนิกและประธานบริษัท Solomon Cordwell Buenz กล่าวว่า อาคารที่มีอยู่แต่เดิมล้วนแล้วแต่มีพลังงานสะสมรวมจำนวนมากในการก่อสร้างขึ้นมา และตราบเท่าที่ยังมีการใช้งานอาคารอยู่ ดังนั้นการเปลี่ยนแปลงอาคารสำนักงานให้เป็นที่อยู่อาศัยจึงเป็นการช่วยยืดอายุให้แก่อาคารเหล่านั้น


และไม่ว่าจะเกิดโรคระบาดหรือไม่ และจำนวนคนทำงานจากที่บ้านจะเพิ่มขึ้นหรือไม่ก็ตาม แต่อัตราการแปลงสำนักงานเป็นอพาร์ตเมนต์ก็จะยังคงเพิ่มขึ้นอยู่ต่อไป 


ในขณะที่ตลาดอสังหาริมทรัพย์บางอย่างฟื้นตัวขึ้นอย่างแข็งแกร่ง เช่น อสังหาริมทรัพย์แบบหลายครอบครัว อุตสาหกรรมและการค้าปลีก แต่ตลาดอสังหาริมทรัพย์สำหรับสำนักงานและโรงแรมยังไม่ฟื้นตัวรวดเร็วพอ


ข้อมูลดังกล่าวมาจากองค์กรอสังหาริมทรัพย์ National Association of Realtors (NAR) ซึ่งกล่าวว่า ความกังวลเกี่ยวกับโควิด-19 ที่ยังคงดำเนินต่อไปและอัตราการเพิ่มขึ้นของผู้ป่วยโควิด สายพันธุ์เดลต้า ชะลอการกลับมาของพนักงานที่จะมาทำงานในออฟฟิส ในขณะที่การเดินทางเพื่อธุรกิจและการพักผ่อนก็ต้องหยุดชะงักลง และอัตราการเช่าสำนักงานก็ลดลงไปด้วย


ทั้งนี้ การเปลี่ยนโฉมอาคารเก่านั้นเป็นวิธีการที่ยั่งยืนในการเพิ่มที่อยู่อาศัยใหม่ โดยเฉพาะอย่างยิ่งโครงสร้างพื้นฐานส่วนใหญ่ รวมถึงถนนหนทางและการขนส่งสาธารณะก็มีอยู่แล้ว นอกจากนี้ยังทำให้กระบวนการอนุมัติในการปรับเปลี่ยนอาคารแทนที่จะสร้างขึ้นมาใหม่จากศูนย์ง่ายขึ้นอีกด้วย


Forgan จากบริษัท Solomon Cordwell Buenz กล่าวว่า การอนุมัติโครงการดัดแปลงสภาพอาคารนั้นอาจเร็วกว่าหรือง่ายกว่า โดยเฉพาะอย่างยิ่งในตลาด เช่น ที่แคลิฟอร์เนีย ซึ่งเป็นเรื่องยากมากที่จะได้สิทธิ์ในโครงการใหม่”


Doug Ressler ผู้จัดการฝ่ายธุรกิจอัจฉริยะแห่ง Yardi-Matrix ซึ่งให้ข้อมูลบางอย่างแก่รายงานของ RentCafe กล่าวว่า การแบ่งเขตและการขอใบอนุญาตน่าจะเป็นเรื่องที่ต้องมีค่าใช้จ่ายมากที่สุด การแบ่งเขตและการขอใบอนุญาตนั้นแตกต่างกันไปในแต่ละพื้นที่ในประเทศ ส่วนใหญ่เริ่มต้นจากกฎหมายในท้องถิ่นและสิ่งต่างๆ เช่นการก่อสร้าง อีกทั้งในบางพื้นที่จะไม่อนุญาตให้มีการอยู่อาศัยแบบหลายครอบครัวในพื้นที่ที่กำหนดไว้ แต่ให้อยู่แบบครอบครัวเดียวเท่านั้น


นอกจากนี้ยังมีเรื่องของการปูพื้น ระยะห่างจากลิฟต์ไปยังด้านหน้าของตึกซึ่งเป็นหน้าต่าง ที่จะต้องพิจารณา เมื่อพื้นที่ปูใหญ่เกินไป ก็จะเป็นการยากที่จะออกแบบอพาร์ทเมนท์ที่มีแสงธรรมชาติเพียงพออีกด้วย


Forgan กล่าวอีกว่า ตามปกติแล้ว ระบบต่างๆ ในตัวอาคารก็จะมีอายุการใช้งาน ดังนั้นก็จะต้องมีการเปลี่ยนระบบเครื่องกล ไฟฟ้า และประปาทั้งหมด และว่าการที่จะให้อาคารสำนักงานทั้งหลังไม่มีผู้เช่าเลยนั้นเป็นเรื่องยาก หากมีผู้เช่าหลายรายในอาคาร ก็จะเป็นการยากที่จะหาพื้นที่ขนาดใหญ่ที่จะสามารถดัดแปลงได้โดยไม่ต้องย้ายผู้เช่าไปรอบๆ หรือให้ย้ายออกไปจากตัวอาคาร ดังนั้น อาคารสำนักงานที่เก่าแก่มักเป็นตัวเลือกที่ดีสำหรับการดัดแปลงเนื่องจากการปูพื้นมีขนาดเล็กกว่า


อย่างไรก็ดี NAR ได้ทำการสำรวจสมาชิกเชิงพาณิชย์ของตนและพบว่า 84% ใช้พื้นที่สำนักงานเท่าเดิมก่อนที่จะเกิดโรคระบาด แต่ 11% รายงานว่าใช้พื้นที่สำนักงานลดลง


นอกจากนี้รายงานยังระบุว่าพื้นที่ร้านค้าปลีกในห้างสรรพสินค้ากำลังฟื้นตัวอย่างต่อเนื่อง แต่ตัวห้างสรรพสินค้าที่ต้องสูญเสียธุรกิจให้แก่การช็อปปิ้งออนไลน์อาจจะต้องต่อชีวิตให้ตัวห้างโดยการจัดส่งของที่สั่งซื้อทางอินเทอร์เน็ต หรืออาจดัดแปลงบางส่วนให้เป็นคลังสินค้าอีคอมเมิร์ซเพื่อวัตถุประสงค์ทางอุตสาหกรรม หรืออาจแปลงกลับไปเป็นศูนย์อเนกประสงค์",https://www.voathai.com/a/as-pandemic-empties-workplaces-record-number-of-vacant-office-buildings-converted-to-apartments/6285162.html,"Wed, 27 Oct 2021 06:22:11 +0700"
อดีตปธน.โร แท-วู แห่งเกาหลีใต้ ถึงแก่อสัญกรรมในวัย 88 ปี,"อดีตประธานาธิบดี โร แท-วู แห่งเกาหลีใต้ ผู้มีบทบาทสำคัญในการก่อรัฐประหารในปี ค.ศ. 1979 ก่อนจะก้าวขึ้นมาดำรงตำแหน่งผู้นำประเทศจากชัยชนะในการเลือกตั้งภายใต้ระบอบประชาธิปไตย และยุติชีวิตทางการเมืองในเรือนจำ ถึงแก่อสัญกรรมในวันอังคาร ในวัย 88 ปี ตามรายงานของสำนักข่าว เอพี


อดีตปธน.โร ซึ่งดำรงตำแหน่งผู้นำเกาหลีใต้ระหว่างปี ค.ศ. 1988 และ 1993 ถึงแก่อสัญกรรมจากภาวะแทรกซ้อนของอาการป่วยด้วยหลายโรค หลังมีอาการทรุดหนักจากโรคเสื่อมถอยของร่างกาย ตามข้อมูลของ คิม ยอน-ซู ผู้บริหารโรงพยาบาลมหาวิทยาลัยแห่งชาติกรุงโซล (Seoul National University Hospital)


อดีตผู้นำเกาหลีใต้ผู้นี้ เป็นผู้เข้าร่วมการก่อรัฐประหารของประเทศในปี ค.ศ. 1979 ที่ปะทุขึ้น หลัง ปาร์ค จุง-ฮี ผู้ปกครองประเทศมานาน 18 ปีถูกลอบสังหาร ซึ่งเบิกทางให้ ชุน ดู-ฮวาน เพื่อนของอดีตปธน.โร และเป็นผู้นำรัฐประหารขึ้นมาดำรงตำแหน่งประธานาธิบดีคนต่อไป


ในช่วงที่ อดีตปธน.ชุน เป็นผู้ปกครองประเทศและควบคุมกองทัพไปด้วย มีการส่งเจ้าหน้าที่ทหารเข้าปราบปรามผู้ประท้วงเรียกร้องประชาธิปไตยในเมืองกวางจู ทางตอนใต้ของประเทศ จนทำให้มีผู้เสียชีวิตราว 200 คน และกลายมาเป็นหนึ่งในหน้าประวัติศาสตร์ยุคใหม่อันดำมืดของเกาหลีใต้ด้วย


ต่อมา ชุน ได้เลือกให้ โร เป็นผู้สืบทอดตำแหน่งประธานาธิบดี ผ่านระบบเลือกตั้งแบบทางอ้อม ที่นำมาซึ่งการประท้วงเรียกร้องประชาธิปไตยครั้งใหญ่ในปี ค.ศ. 1987 และทำให้ทั้งคู่ต้องยอมจำนนจัดการเลือกตั้งประธานาธิบดีทางตรง อันเป็นจุดเปลี่ยนที่ถูกบันทึกไว้ว่าเป็น การเริ่มต้นของการเปลี่ยนถ่ายสู่ระบอบประชาธิปไตยของเกาหลีใต้


ภายใต้วาระการดำรงตำแหน่งประธานาธิบดีเป็นเวลา 5 ปี  โร ได้เร่งสานความสัมพันธ์กับประเทศคอมมิวนิสต์ต่างๆ ภายใต้แผนงาน “การทูตมุ่งสู่เหนือ” ขณะที่ ลัทธิคอมมิวนิสต์ในภูมิภาคยุโรปตะวันออกกำลังล่มสลาย และอดีตสหภาพโซเวียตอยู่ในช่วงกำลังสิ้นสุดลง


ในสายตาคนในประเทศนั้น อดีตปธน.โร ถูกมองว่าเป็นผู้นำที่ดูขาดบารมีและมีบุคลิกก้าวร้าว แต่ก็ยังยอมเปิดกว้างให้มีการวิพากษ์วิจารณ์รัฐบาลมากกว่าในยุคก่อนหน้า


และหลัง คิม ยัง-ซัม ก้าวขึ้นมาเป็นผู้นำประเทศคนถัดไปและสั่งให้มีการสอบสวนกรณีการก่อรัฐประหารเมื่อปี ค.ศ. 1979 ศาลได้มีคำพิพากษาลงโทษ โร ในข้อหาก่อกบฏ ขายชาติ และทุจริตคอร์รัปชั่น โดยมีคำสั่งลงโทษด้วยการจำคุก 22 ปี กับอีก 6 เดือน ขณะที่ อดีตปธน.ชุน นั้น ถูกสั่งลงโทษประหารชีวิต


ต่อมา ศาลสูงได้พิพากษาลดโทษ อดีตปธน.ชุน ให้เหลือเพียงการจำคุกตลอดชีวิต และ ลดระยะเวลาการจำคุก อดีตปธน.โร เหลือ 17 ปี


หลังทั้งคู่ใช้ชีวิตอยู่ในเรือนจำเป็นเวลา 2 ปี ศาลอนุมัติให้มีการอภัยโทษและปล่อยตัวทั้งสองอดีตผู้นำ ตามคำร้องของอดีตประธานาธิบดี คิม แด-จุง ซึ่งเพิ่งได้รับเลือกขึ้นดำรงตำแหน่งใหม่ และหวังจะสร้างความปรองดองสมานฉันท์ในประเทศ ขณะที่ กำลังเกิดวิกฤตการเงินเอเชียอยู่


และหลังจากได้รับการปล่อยตัว อดีตปธน.โร ใช้ชีวิตอยู่อย่างเงียบๆ และไม่ยุ่งเกี่ยวกับการเมือง ก่อนที่จะมีรายงานข่าวเมื่อไม่กี่ปีก่อนว่า ป่วยเป็นโรคมะเร็งต่อมลูกหมาก โรคหอบหืด โรคสมองฝ่อ และโรคอื่นๆ อีกมากมาย


โร แจ-เฮียน ผู้เป็นบุตรชาย ได้เฝ้าออกมาขอโทษแทนบิดาเกี่ยวกับกรณีการปราบปรามผู้ประท้วงในปี ค.ศ. 1980 และยังเดินทางไปที่สุสานเมืองกวางจู เพื่อสักการะดวงวิญญาณผู้ล่วงลับแทนบิดาด้วย


นอกจากนั้น อดีตปธน.โร ยังได้ทำตามคำสั่งของศาลที่ให้ส่งคืนเงินจำนวนหลายร้อยล้านดอลลาร์ ที่ได้มาโดยมิชอบแล้วด้วย


ทั้งนี้ อดีตปธน.โร ถึงแก่อสัญกรรม โดยเหลือภริยาและบุตรอยู่สองคน


(ที่มา: สำนักข่าว เอพี)",https://www.voathai.com/a/roh-tae-woo-former-president-south-korea-died-88/6286634.html,"Wed, 27 Oct 2021 03:18:36 +0700"
แฮกเกอร์โจมตีระบบปั๊มน้ำมันทั่วอิหร่าน,"สำนักข่าวเอพีและรอยเตอร์ อ้างรายงานจากสื่ออิหร่าน ISNA news agency ถึงเหตุโจมตีไซเบอร์ที่ระบบของสถานีบริการน้ำมันทั่วประเทศ ทำให้ผู้ใช้รถในอิหร่านต้องต่อแถวรอคิวที่ปั๊มน้ำมันกันเป็นเวลาหลายชั่วโมง




สำนักข่าวเอพี รายงานเพิ่มเติมว่า ผู้สื่อข่าวในกรุงเตหะราน รายงานว่า ผู้คนในอิหร่านต่อคิวยาวตามสถานีบริการน้ำมันในเมืองหลวงของอิหร่าน โดยหนึ่งในประชาชนที่ได้รับผลกระทบ ให้สัมภาษณ์กับเอพีว่า ต่อรอคิวที่ปั๊มน้ำมันมา 2-3 ชั่วโมงเพื่อรอให้ปั๊มเปิดให้บริการ และเมื่อไปที่ไหนก็ไม่มีน้ำมันให้เติมเลย


รายงานจากสื่อ ISNA news agency ระบุว่า การโจมตีไซเบอร์ครั้งนี้มีเป้าหมายเป็นระบบของรัฐบาลอิหร่าน ที่ดูแลบริหารจัดการเรื่องการอุดหนุนเชื้อเพลิงของประเทศ และว่าผู้ที่เติมน้ำมันด้วยบัตรอุดหนุนของรัฐบาลอิหร่าน จะมีข้อความแจ้งเตือนว่า Cyberattack 64411 ซึ่งเป็นตัวเลขเดียวกันเมื่อครั้งที่เกิดเหตุแฮกเกอร์โจมตีระบบรถไฟของอิหร่าน เมื่อเดือนกรกฎาคมที่ผ่านมา


ปัจจุบัน มีชาวอิหร่านจำนวนมากที่พึ่งพาบัตรอุดหนุนราคาพลังงานของรัฐบาล ซึ่งช่วยให้พวกเขาสามารถซื้อน้ำมันในราคาที่ถูกกว่าปกติเมื่อเทียบกับประเทศอื่นๆ ในโลก และสื่อของทางการอิหร่าน รายงานเพิ่มเติมว่า รัฐบาลอิหร่านเรียกประชุมฉุกเฉินเพื่อหารือเรื่องการจารกรรมไซเบอร์ครั้งนี้แล้ว


ทางเจ้าหน้าที่กระทรวงอุตสาหกรรมอิหร่าน เปิดเผยกับสถานีโทรทัศน์ของทางการอิหร่านว่า สถานีบริการน้ำมันเกือบครึ่งหนึ่งของประเทศ กลับมาเปิดให้บริการได้แล้ว และยืนยันว่าไม่มีปัญหาเรื่องการขาดแคลนน้ำมัน พร้อมคาดว่าสถานีบริการน้ำมันที่เหลือจะกลับมาเปิดให้บริการตามปกติได้ในวันพุธนี้ (27 ตุลาคม)


(มีเนื้อหาบางส่วนจากเอพีและรอยเตอร์)",https://www.voathai.com/a/cyberattack-paralyzes-iran-s-gas-stations-10262021/6286619.html,"Wed, 27 Oct 2021 03:10:13 +0700"
เจ้าหญิงมาโกะ แห่งญี่ปุ่น เข้าพิธีเสกสมรสกับสามัญชน-สละฐานันดรศักดิ์,"เจ้าหญิงมาโกะ พระภาติยะในสมเด็จพระจักรพรรดินารูฮิโตะ แห่งญี่ปุ่น ทรงเข้าพิธีเสกสมรสกับสามัญชน พร้อมสละฐานันดรศักดิ์แล้วในวันอังคาร


สำนักพระราชวังอิมพีเรียลของญี่ปุ่น ออกแถลงการณ์ในวันอังคารที่ระบุว่า พิธีเสกสมรสของเจ้าหญิงมาโกะ และ เคอิ โคมูโระ ได้เสร็จสิ้นตามกำหนดการเรียบร้อยแล้ว


พิธีเสกสมรสของทั้งสองนั้นถูกจับตามองมาตลอดช่วง 4 ปีที่ผ่านมา หลังข่าวการหมั้นได้รับการเปิดเผยต่อสาธารณชน โดยคู่สมรสใหม่นี้ยังได้แหวกราชประเพณีต่างๆ มากมาย รวมทั้ง การปฏิเสธรับเงินมูลค่าราว 1.3 ล้านดอลลาร์ ที่ราชวงศ์จะมอบให้กับสมาชิกสตรีที่เลือกสละฐานันดรศักดิ์ไปสมรสกับสามัญชนด้วย


เจ้าหญิงมาโกะ และ โคมูโระ เป็นเพื่อนร่วมชั้นเรียนขณะศึกษาที่มหาวิทยาลัยอินเตอร์เนชันแนลคริสเตียน (International Christian University) ในกรุงโตเกียว ก่อนที่จะประกาศว่า ได้หมั้นกันแล้วในปี ค.ศ. 2017 และมีแผนจะเข้าพิธีเสกสมรสในปีถัดไป


แต่หลังจากมีประกาศดังกล่าวออกมาไม่นาน เกิดเรื่องอื้อฉาวจากฝั่งครอบครัวฝ่ายชายขึ้นมา ทำให้แผนพิธีเสกสมรสต้องเลื่อนออกไป และ โคมูโระ ต้องออกคำแถลงมาอธิบายเรื่องราวที่เกิดขึ้น แต่จนบัดนี้ ยังไม่มีใครทราบแน่นอนว่า ปัญหาที่เกิดขึ้นในครอบครัวนั้นได้รับการสะสางจนได้ข้อยุติแล้วหรือไม่


ในระหว่างการแถลงข่าวภายหลังพิธีเสกสมรส เจ้าหญิงมาโกะ และ โคมูโระ ยืนยันในความรักที่ทั้งสองมีต่อกันและความตั้งใจที่จะร่วมทุกร่วมสุข แม้ว่าอาจจะมีความยุ่งยากในอนาคตที่จะมาถึง พร้อมเผยแผนที่จะย้ายไปอาศัยอยู่ที่มหานครนิวยอร์กหลังจากนี้


 


(ข้อมูลบางส่วนมาจากสำนักข่าว เอพี - รอยเตอร์ - เอเอฟพี)",https://www.voathai.com/a/princess-mako-japan-marriage-commoner/6286575.html,"Wed, 27 Oct 2021 02:32:59 +0700"
ผู้นำเกาหลีใต้ประกาศย้ำที่จะผลักดันให้เกาหลีเหนือคืนสู่โต๊ะเจรจาอีกครั้ง,"ผู้นำเกาหลีใต้ประกาศความมุ่งมั่นที่จะพยายามชักจูงให้เกาหลีเหนือกลับคืนสู่โต๊ะเจรจาอีกครั้งก่อนที่วาระการดำรงตำแหน่งของตนจะหมดลงในเดือนพฤษภาคมของปีหน้า


ในระหว่างการแถลงนโยบายครั้งสุดท้ายต่อรัฐสภาเกาหลีใต้ในวันจันทร์ ประธานาธิบดี มูน แจ-อิน กล่าวว่า ตน “จะเดินหน้าความพยายามสร้างสันติภาพและความรุ่งเรืองในคาบสมุทรเกาหลี ผ่านช่องทางการเจรจาและการทูต ให้จนถึงที่สุด” แม้ว่า ในช่วงที่ผ่านมา เกาหลีเหนือจะมีท่าทีเฉยเมยต่อความพยายามของผู้นำเกาหลีใต้ในการสร้างความสมานฉันท์ หลังการเจรจาทางการทูตระหว่างกรุงเปียงยางและกรุงวอชิงตันหยุดชะงักไปเมื่อต้นปี ค.ศ. 2019 อันมีสาเหตุหลักมาจากประเด็นการดำเนินมาตรการลงโทษทางเศรษฐกิจจากประเทศฝั่งตะวันตก


แม้จะได้รับการยอมรับว่าเป็นผู้ที่สามารถเดินหน้าสร้างความปรองดองระหว่างสองเกาหลีได้ หลังจัดการให้มีการประชุมสุดยอดกับ คิม จอง อึน ผู้นำสูงสุดเกาหลีเหนือได้ถึง 3 ครั้ง และยังเป็นผู้ประสานงานจัดการประชุมสุดยอด เกาหลีเหนือ-สหรัฐฯ ครั้งแรกในประวัติศาสตร์ ระหว่าง คิม จอง อึน และอดีตประธานาธิบดี โดนัลด์ ทรัมป์ เมื่อปี ค.ศ. 2018 มาแล้ว ปธน.มูน ยอมรับว่า ความพยายามของตนในการสร้างสันติภาพผ่านการเจรจานั้นยังคง “ไม่เสร็จสิ้นสมบูรณ์”


และแม้กฎหมายของประเทศจะห้ามไม่ให้ ปธน.มูน ลงสมัครรับเลือกตั้งเป็นผู้นำประเทศอีกวาระหนึ่งได้  ตัวแทนพรรคเสรีนิยม ซึ่งเป็นพรรครัฐบาลชุดปัจจุบัน แสดงจุดยืนด้านนโยบายต่อเกาหลีเหนือที่คล้ายๆ กับนโยบายปัจจุบันแล้ว


อย่างไรก็ตาม การสำรวจความคิดเห็นของประชาชนพบว่า ความนิยมต่อผู้แทนพรรครัฐบาล และผู้จะลงชิงชัยจากฝั่งอนุรักษ์นิยมที่มีท่าทีแข็งกร้าวต่อเกาหลีเหนือนั้น ค่อนข้างจะสูสีกันอยู่ในเวลานี้",https://www.voathai.com/a/south-korea-leader-peace-dialogue-north-korea/6286510.html,"Wed, 27 Oct 2021 01:48:18 +0700"
อย. สหรัฐฯ เตรียมพิจารณาอนุมัติวัคซีนไฟเซอร์ ให้เด็กอายุ 5-11 ปี,"คณะกรรมการที่ปรึกษาจากสำนักงานคณะกรรมการอาหารและยาสหรัฐฯ หรือ FDA เตรียมพิจารณาอนุมัติการใช้วัคซีนโควิด-19 ที่ผลิตโดยบริษัทไฟเซอร์และไบโอเอ็นเทค (Pfizer-BioNTech) ให้กับเด็กอายุ 5-11 ปี


หากทาง FDA การอนุมัติการใช้วัคซีนของไฟเซอร์และไบโอเอ็นเทค ให้กับเด็กอายุ 5-11 ปี จะเป็นก้าวที่สำคัญในการให้เด็กราว 28 ล้านคนในสหรัฐฯ เข้าถึงวัคซีนโควิดได้ จากที่เด็กกลุ่มนี้ส่วนใหญ่เริ่มกลับเข้าไปเรียนในสถานศึกษากันแล้ว ขณะที่ทางทำเนียบขาว ยืนยันว่า มีปริมาณวัคซีนเพียงพอกับเด็กกลุ่มนี้


แม้ปัจจุบันจะมีเด็กเล็กที่ป่วยหนักหรือเสียชีวิตจากโควิด-19 ในสัดส่วนที่น้อยกว่าเมื่อเทียบกับคนวัยผู้ใหญ่ แต่หัวหน้าฝ่ายวัคซีนของ FDA นพ. ปีเตอร์ มาร์กส กล่าวต่อที่ประชุมคณะกรรมการที่ปรึกษาของ FDA ในวันอังคาร (26 ตุลาคม) ว่า โควิด-19 เป็น 1 ใน 10 สาเหตุการเสียชีวิตของเด็กในสหรัฐฯ


โดยตอนนี้มีเด็กราว 1.9 ล้านคน ในช่วงอายุ 5-11 ปี พบติดเชื้อโควิด-19 ราว 8,300 รายต้องเข้ารับการรักษาในโรงพยาบาลที่สหรัฐฯ และเกือบ 100 คนเสียชีวิตเพราะโควิด-19 อีกทั้งการระบาดของโควิด-19 ยังส่งผลกระทบต่อการศึกษาและการมีปฏิสัมพันธ์ทางสังคมของเด็กกลุ่มนี้ด้วย


อีกด้านหนึ่ง ทางคณะกรรมการที่ปรึกษาของศูนย์ควบคุมและป้องกันโรคแห่งสหรัฐฯ หรือ CDC มีวาระการหารือเพื่อพิจารณาแผนอนุมัติการฉีดวัคซีนในเด็กกลุ่มนี้ช่วงสัปดาห์หน้าเช่นกัน


โมเดอร์นา เผยวัคซีนโควิด-19 ปลอดภัยและได้ผลกับเด็กอายุ 6-11 ปี


บริษัทโมเดอร์นา เผยผลการทดสอบวัคซีนโควิด-19 กับเด็กอาสาสมัครกว่า 4,700 คน โดยให้วัคซีนโควิดชนิด 2 โดส แต่ใช้ปริมาณวัคซีนเพียงครึ่งโดสของผู้ใหญ่ และทิ้งระยะห่างกันระหว่างโดสเป็นเวลา 28 วัน พบว่า วัคซีนสามารถกระตุ้นระดับแอนติบอดีของเด็ก ให้สูงเท่ากับระดับของผู้ใหญ่ที่ได้รับวัคซีนครบโดส


ส่วนเรื่องผลข้างเคียงจากวัคซีนโควิด-19 ต่อเด็กกลุ่มนี้ พบว่า มีผลข้างเคียงเล็กน้อย เช่น อาการเหนื่อยล้า ปวดศีรษะ มีไข้ และอาการปวดบริเวณที่ฉีดวัคซีน


ทั้งนี้ ทางโมเดอร์นา เตรียมส่งรายงานผลการทดสอบดังกล่าวให้ทางสำนักงานคณะกรรมการอาหารและยาสหรัฐฯ หรือ FDA และหน่วยงานกำกับดูแลด้านยาทั่วโลก เพื่อใช้เป็นข้อมูลในการพิจารณาการอนุมัติการใช้วัคซีนเพื่อการฉุกเฉินต่อไป


(เนื้อหาบางส่วนจากเอพีและรอยเตอร์)",https://www.voathai.com/a/fda-panel-considers-pfizer-covid-19-shot-for-kids-10262021/6286497.html,"Wed, 27 Oct 2021 01:33:51 +0700"
ที่ปรึกษาด้านความมั่นคงทำเนียบขาวพบตัวแทนรัฐบาลเงาเมียนมา,"ที่ปรึกษาด้านความมั่นคงประจำทำเนียบขาว เจค ซัลลิแวน ได้ร่วมประชุมแบบออนไลน์กับตัวแทนรัฐบาลแห่งชาติ (National Unity Government – NUG) ของเมียนมาในวันจันทร์ เพื่อพูดคุยเกี่ยวกับจุดยืนของรัฐบาลสหรัฐฯ ในการสนับสนุนการเคลื่อนไหวเพื่อประชาธิปไตยในประเทศเอเชียตะวันออกเฉียงใต้แห่งนี้


แถลงการณ์จากทำเนียบขาวที่มีออกมาในช่วงค่ำของวันจันทร์ตามเวลาในสหรัฐฯ ระบุว่า ซัลลิแวน ได้เน้นย้ำกับ ดูวา ลาชิ ลา และ ซิน มาร์ อ่อง ซึ่งเป็นตัวแทนรัฐบาลเงาของเมียนมาว่า สหรัฐฯ จะยังคงสนับสนุนการเคลื่อนไหวด้านประชาธิปไตยในเมียนมาต่อไป และยังได้หารือเกี่ยวกับความพยายามที่จะฟื้นฟูการเดินหน้าไปสู่การปกครองในระบอบประชาธิปไตยของประเทศนี้


นอกจากนั้น ซัลลิแวน ยังแสดงความกังวลเกี่ยวกับการที่กองทัพเมียนมาใช้ความรุนแรงในการปรามปรามผู้ต่อต้าน พร้อมกล่าวว่า “สหรัฐฯ จะเดินหน้าหาผู้รับผิดชอบต่อการก่อรัฐประหารต่อไป” ด้วย


การประท้วงต่อต้านรัฐประหารและกองทัพในเมียนมาที่ดำเนินมาตั้งแต่วันที่ 1 กุมภาพันธ์ ทำให้ประเทศทั้งประเทศตกอยู่ในสภาพเหมือนเป็นอัมพาต โดยเจ้าหน้าที่กองทัพนั้นถูกกล่าวหาว่า ดำเนินการอย่างโหดร้ายป่าเถื่อนและใช้กำลังเกินความจำเป็นต่อพลเรือน ขณะที่ รัฐบาลทหารโทษ “กลุ่มก่อการร้าย” ที่เป็นพันธมิตรกับรัฐบาลเงา ว่าเป็นผู้อยู่เบื้องหลังเหตุการณ์ความไม่สงบต่างๆ


และเมื่อวันจันทร์ที่ผ่านมาเช่นกัน ผู้แทนพิเศษขององค์การสหประชาชาติด้านเมียนมาที่กำลังจะหมดวาระลง กล่าวว่า การยอมรับรัฐบาลทหารให้เป็นรัฐบาลผู้ปกครองประเทศอย่างถูกต้องนั้น จะไม่ช่วยหยุดยั้งเหตุความรุนแรงที่เพิ่มขึ้นอย่างต่อเนื่องด้วย


นอกจากประเด็นที่กล่าวมาข้างต้นแล้ว ที่ปรึกษาด้านความมั่นคงประจำทำเนียบขาวยังแสดงความกังวลเกี่ยวกับการที่กองทัพเมียนมาจับกุมตัว โค จิมมี่ นักเคลื่อนไหวด้านประชาธิปไตย เมื่อเร็วๆ นี้ และกล่าวว่า สหรัฐฯ จะเดินหน้าเรียกร้องให้มีการปล่อยตัวนักเคลื่อนไหวผู้นี้ต่อไป


ซัลลิแวน และตัวแทนรัฐบาลเงาเมียนมายังได้หารือเกี่ยวกับสถานการณ์การระบาดของโควิด-19 และประเด็นความช่วยเหลือด้านมนุษยธรรมของสหรัฐฯ ที่จะส่งตรงต่อประชาชนชาวเมียนมาด้วย ตามเนื้อหาในแถลงการณ์ของทำเนียบขาว",https://www.voathai.com/a/white-house-national-security-adviser-myanmar-shadow-government/6286454.html,"Wed, 27 Oct 2021 01:15:50 +0700"
ชาวซูดานเดินหน้าประท้วงการยึดอำนาจรัฐบาลเปลี่ยนถ่ายโดยกองทัพ,"ประชาชนในซูดานยังคงเดินหน้าออกมาชุมนุมตามท้องถนนในกรุงคาร์ทูม เพื่อประท้วงการก่อรัฐประหารของกองทัพ และการจับกุมตัวนายกรัฐมนตรี อับดัลลา แฮมดก และเจ้าหน้าที่ระดับสูงของคณะมนตรีเพื่ออธิปไตยแห่งชาติ เมื่อวันจันทร์ที่ผ่านมา


พลโท อับเดล ฟัตตาห์ อัล-บูร์ฮาน ผู้บัญชาการทหารสูงสุดของซูดาน ประกาศภาวะฉุกเฉินทั่วประเทศ หลังทำการยึดอำนาจจากรัฐบาลเปลี่ยนถ่าย และประกาศยุติบทบาทของสภาร่วมพลเรือน-กองทัพ ซึ่งดูแลบริหารประเทศมาตั้งแต่เมื่อเดือนสิงหาคม ปี ค.ศ. 2019 หรือหลังการขับไล่อดีตผู้นำเผด็จการ ประธานาธิบดี โอมาร์ อัล-บะเชียร์


พลโท อัล-บูร์ฮาน สัญญาว่า กองทัพจะส่งมอบอำนาจคืนให้กับรัฐบาลพลเรือนในเดือนกรกฎาคม ปี ค.ศ. 2023 ที่จะมีการจัดการเลือกตั้งทั่วไปขึ้น


ในช่วงเกิดเหตุยึดอำนาจเมื่อวันจันทร์ มีประชาชนอย่างน้อย 4 คนเสียชีวิต และกว่า 80 คนที่ได้รับบาดเจ็บ หลังกองกำลังความมั่นคงทำการยิงอาวุธใส่กลุ่มผู้ชุมนุมในกรุงคาร์ทูม ตามข้อมูลของกลุ่ม Sudan Doctors Committee


แต่แม้จะมีเหตุความรุนแรงเกิดขึ้น ผู้ประท้วงยังคงออกมาเดินชุมนุมในวันอังคาร เพื่อประณามการก่อรัฐประหาร พร้อมร้องตะโกนว่า “ไม่เอาการปกครองของทหาร”


ขณะเดียวกัน สถานเอกอัครราชทูตสหรัฐฯ ในซูดาน ได้ออกคำเตือนให้ประชาชนชาวอเมริกันที่อยู่ในประเทศให้ทำการหลบภัยในสถานที่ของตนเอง หรือ Shelter in Place


หลังการก่อรัฐประหารในซูดาน อันโตนิโอ กูเทอเรซ เลขาธิการใหญ่องค์การสหประชาชาติ สหภาพแอฟริกา และองค์กรสันนิบาตอาหรับ ออกมาแสดงความตื่นตระหนกและความผิดหวังต่อเหตุการณ์ในประเทศนี้ ขณะที่ กระทรวงการต่างประเทศสหรัฐฯ ประกาศระงับการส่งความช่วยเหลือทางการเงินมูลค่า 700 ล้านดอลลาร์ให้ซูดาน


นอกจากนั้น รัฐบาลสหรัฐฯ อังกฤษ และนอร์เวย์ ร่วมกันออกแถลงการณ์ประณามการก่อรัฐประหารและเรียกร้องให้กองกำลังความมั่นคงให้ปล่อยตัวผู้ที่ “ถูกจับกุมอย่างไม่ถูกกฎหมาย” ทันทีด้วย


สำนักข่าว เอพี รายงานว่า พลโท อับเดล ฟัตตาห์ อัล-บูร์ฮาน ยืนยันในวันอังคารว่า กองทัพทำการคุมขัง นายกรัฐมนตรี อับดัลลา แฮมดก เพื่อความปลอดภัยของตัวผู้นำรัฐบาลเปลี่ยนถ่ายเอง และจะได้รับการปล่อยตัวในไม่ช้านี้ แต่เตือนด้วยว่า สมาชิกคนอื่นๆ ของรัฐบาลที่ถูกยุบไปอาจจะถูกดำเนินคดีได้


 


(ข้อมูลบางส่วนมาจาก สำนักข่าว เอพี)",https://www.voathai.com/a/sudan-protest-army-military-coup/6286384.html,"Wed, 27 Oct 2021 00:37:54 +0700"
"'จีเอ็ม' เผยแผนสร้างสถานีจ่ายไฟ 40,000 แห่งในสหรัฐฯ - แคนาดา กระตุ้นยอดขายรถไฟฟ้า","สำนักข่าวรอยเตอร์รายงานว่า บริษ้ทเจเนรัล มอเตอร์ส (General Motors) หรือ จีเอ็มเตรียมสร้างสถานีจ่ายไฟฟ้าอีก 40,000 แห่งในสหรัฐฯ และแคนาดา ซึ่งเป็นส่วนหนึ่งของแผนลงทุนมูลค่า 750 ล้านดอลลาร์เพื่อขยายศักยภาพในการผลิตรถยนต์ไฟฟ้า


คำประกาศนี้มีขึ้นหลังจากที่เมื่อไม่กี่เดือนที่แล้ว เจเนรัล มอเตอร์ส ได้ลงนามกับบางบริษัทเพื่อให้เจ้าของรถยนต์ไฟฟ้าของจีเอ็มสามารถเข้าถึงจุดจ่ายไฟฟ้าเกือบ 60,000 จุดในอเมริกาเหนือได้


นอกจากนี้ จีเอ็มระบุในวันอังคารว่า จะขยายเครือข่ายโครงสร้างการจ่ายไฟฟ้าตามบ้าน สำนักงาน และสถานที่สาธารณะต่าง ๆ ทั้งในเขตเมืองและชนบท ผ่านระบบที่เรียกว่า Ultium Charge 360 เพื่อสนับสนุนการใช้รถยนต์ไฟฟ้าอย่างแพร่หลาย 


จีเอ็มบอกด้วยว่า สถานีจ่ายไฟเหล่านั้นจะสามารถใช้ได้กับรถยนต์ไฟฟ้าของทุกบริษัท ไม่ใช่เฉพาะของจีเอ็มเท่านั้น 


เมื่อต้นเดือนนี้ จีเอ็มเผยแผนลงทุน 35,000 ล้านดอลลาร์ภายในเวลา 4 ปี เพื่อพัฒนารถยนต์ไฟฟ้า และตั้งเป้าเพิ่มรายได้อีกสองเท่าภายในปี ค.ศ. 2030 โดยบอกว่าทางบริษัทสามารถพัฒนาซอฟท์แวร์สำหรับรถยนต์ไฟฟ้าที่สามารถแข่งขันกับบริษัทเทสลา (Tesla Inc) ของอิลอน มัสก์ ได้ 


ปัจจุบัน มูลค่าการตลาดของจีเอ็มอยู่ที่ 83,850 ล้านดอลลาร์ ซึ่งตามหลังเทสลาอยู่มาก หลังจากที่มูลค่าของบริษัทเทสลาเพิ่งผ่านหลัก 1 ล้านล้านดอลลาร์ไปเมื่อวันจันทร์ที่ผ่านมา",https://www.voathai.com/a/gm-to-boost-ev-profile-with-40-000-charging-stations-in-u-s-canada/6286310.html,"Tue, 26 Oct 2021 23:51:22 +0700"
ชาวอเมริกันแห่บริจาค 'ไมล์สะสม' ให้ผู้ลี้ภัยชาวอัฟกัน,"โครงการบริจาค ""ไมล์สะสม"" ให้แก่ผู้ลี้ภัยจากอัฟกานิสถาน ได้รับความนิยมเพิ่มขึ้นในหมู่คนอเมริกัน ทำให้สามารถจัดหาเที่ยวบินให้ผู้ลี้ภัยชาวอัฟกันได้ถึง 40,000 เที่ยวบินในช่วง 2 เดือนที่ผ่านมา


โครงการดังกล่าวเริ่มต้นขึ้นโดยกลุ่มที่ชื่อว่า Miles4Migrants ซึ่งใช้ไมล์สะสมที่ได้จากการโดยสารเครื่องบินแต่ละครั้ง บวกกับแต้มที่ได้จากการใช้บัตรเครดิตต่าง ๆ ในการซื้อตั๋วเครื่องบินให้แก่ผู้ลี้ภัย 


แอนดี้ ฟรีแมน ผู้ร่วมก่อตั้งกลุ่ม กล่าวว่า เมื่อเกิดเหตุการณ์กลุ่มตาลิบันยึดครองอัฟกานิสถานเมื่อเดือนสิงหาคม ทางกลุ่มเห็นว่าจำเป็นต้องช่วยเหลือในการนำผู้ลี้ภัยชาวอัฟกันออกจากประเทศ เนื่องจากเครื่องบินของกองทัพอเมริกันมีจำนวนจำกัด นอกจากนี้ยังรวมถึงการขนย้ายผู้ลี้ภัยตามฐานทัพต่าง ๆ ของสหรัฐฯ ไปยังที่อยู่ใหม่ของพวกเขาด้วย 


โครงการที่เริ่มต้นโดยกลุ่มคนเล็ก ๆ และได้รับการสนับสนุนจากทำเนียบขาวนี้ ได้บริจาคไมล์สะสมสำหรับเที่ยวบิน 3,200 เที่ยวเพื่อนำผู้ลี้ภัยชาวอัฟกันจากฐานทัพอเมริกัน ไปยังบ้านใหม่ของพวกเขาในรัฐต่าง ๆ ทั่วประเทศ


ประชาชนได้บริจาคไมล์สะสมสำหรับเที่ยวบินราว 20,000 เที่ยว ขณะที่ภาคธุรกิจคือผู้บริจาคยอดไมล์สะสมราวครึ่งหนึ่ง ส่วนใหญ่มาในรูปของตั๋วเครื่องบินจากสายการบินต่าง ๆ รวมทั้งเที่ยวบินจากฐานทัพอเมริกันในต่างประเทศ 


สายการบินยูไนเต็ด แอร์ไลน์ส ได้บริจาคเที่ยวบินแล้ว 7,000 เที่ยว ขณะที่อเมริกัน แอร์ไลน์ส บริจาคให้แล้ว 6,000 เที่ยว รวมทั้งอีกหลายเที่ยวบินจากสายการบินเดลตา เจ็ทบลู อะแลสกา ฟรอนเทียร์ แอร์แคนาดา รวมทั้งบริษัทผลิตเครื่องบินโบอิ้ง และมูลนิธิด้านการท่องเที่ยว Tripadvisor Charitable Foundation


กลุ่ม Miles4Migrants ผู้ก่อตั้งโครงการ ตั้งเป้าว่าจะสามารถเพิ่มเที่ยวบินจากยอดไมล์บริจาคนี้ได้อีกราว 30,000 เที่ยวบิน ซึ่งโครงการนี้จะช่วยให้รัฐบาลมีเงินทุนเหลือพอสำหรับนำไปช่วยเหลือผู้ลี้ภัยในด้านอื่น ๆ เช่น ที่อยู่อาศัย หรือการจัดหางาน 


ปัจจุบัน คาดว่ามีผู้ลี้ภัยชาวอัฟกันกระจายอยู่ในรัฐต่าง ๆ ของสหรัฐฯ ราว 9,000 คน ราว 53,000 คนอาศัยอยู่ตามฐานทัพทั่วอเมริกา และอีกมากกว่า 30,000 คนที่คาดว่าจะเดินทางมาสมทบภายในปีนี้และปีหน้า",https://www.voathai.com/a/americans-donate-airline-miles-to-provide-flights-for-afghan-refugees-/6286303.html,"Tue, 26 Oct 2021 23:48:41 +0700"
ไบเดนประกาศมอบเงิน 100 ล้านดอลลาร์พัฒนาความสัมพันธ์อาเซียน,"สำนักข่าวเอพีรายงานว่า ประธานาธิบดีโจ ไบเดน ประกาศมอบเงิน 100 ล้านดอลลาร์เพื่อใช้พัฒนาความสัมพันธ์กับประเทศสมาชิกสมาคมประชาชาติเอเชียตะวันออกเฉียงใต้ หรือ อาเซียน 


ปธน.ไบเดน ประกาศมอบเงินดังกล่าวระหว่างการประชุมสุดยอดร่วมกับผู้แทนของอาเซียน 10 ประเทศ ผ่านระบบวิดีโอออนไลน์ ในวันอังคาร ซึ่งถือเป็นครั้งแรกในรอบ 4 ปีที่ประธานาธิบดีสหรัฐฯ ร่วมประชุมกับผู้นำอาเซียน นับตั้งแต่อดีตประธานาธิบดีโดนัลด์ ทรัมป์ เข้าร่วมในการประชุมสุดยอดอาเซียนที่ฟิลิปปินส์ เมื่อปี ค.ศ. 2017


เงินสนับสนุนก้อนใหม่นี้จะถูกนำไปใช้ในโครงการด้านสาธารณสุข การรับมือภาวะโลกร้อน การฟื้นฟูเศรษฐกิจจากการระบาดของโคโรนาไวรัส และโครงการด้านการศึกษาในอาเซียน


ปธน.ไบเดน กล่าวต่อที่ประชุมสุดยอด สหรัฐฯ-อาเซียน ว่า ตนต้องการกล่าวกับบรรดาผู้นำอาเซียนโดยตรงว่าประเทศในอาเซียนมีความสำคัญอย่างยิ่งต่อสหรัฐฯ และตนจะพยายามติดต่อหารือกับผู้นำอาเซียนต่อไปในอนาคต 


ที่ผ่านมา รัฐบาลประธานาธิบดีไบเดนพยายามขยายความสัมพันธ์กับประเทศต่าง ๆ ในแถบเอเชียแปซิฟิก เพื่อต้านทานอิทธิพลของจีนทั้งในด้านการทหาร ความมั่นคง และเศรษฐกิจ 


(ที่มา: AP)",https://www.voathai.com/a/biden-announces-100-million-spending-at-asean-summit/6286307.html,"Tue, 26 Oct 2021 23:48:07 +0700"
ที่ปรึกษา อย.สหรัฐฯ แนะนำใช้วัคซีนไฟเซอร์กับเด็กอายุ 5-11 ปี,"คณะกรรมการที่ปรึกษาจากสำนักงานคณะกรรมการอาหารและยาสหรัฐฯ หรือ FDA แนะนำให้สามารถใช้วัคซีนโควิด-19 ที่ผลิตโดยบริษัทไฟเซอร์และไบโอเอ็นเทค (Pfizer-BioNTech) กับเด็กอายุ 5-11 ปี


คณะกรรมการดังกล่าวลงมติ 17 - 0 เมื่อคืนวันอังคาร รับรองให้ใช้วัคซีนโควิดที่พัฒนาร่วมกันระหว่างบริษัทไฟเซอร์และไบโอเอ็นเทค กับเด็ก 5-11 ปี ในปริมาณโดสที่ต่ำกว่าที่ใช้กับประชากรอายุ 12 ปีขึ้นไป


คณะกรรมการที่ปรึกษาของ FDA ระบุว่า ประโยชน์ที่ได้จากวัคซีนนั้นมากกว่าความเสี่ยงจากอาการข้างเคียง เช่น อาการกล้ามเนื้อหัวใจอักเสบ ซึ่งพบในเด็กผู้ชายหรือวัยผู้ใหญ่ตอนต้นบางรายที่ได้รับวัคซีนโควิดของไฟเซอร์หรือโมเดอร์นา 


ไฟเซอร์ กล่าวว่า ผลการทดสอบกับกลุ่มตัวอย่างแสดงให้เห็นว่า วัคซีนมีประสิทธิผลเกือบ 91% ในการป้องกันอาการโควิดในกลุ่มเด็กอายุ 5-11 ปี


คาดว่า FDA จะยอมรับคำแนะนำของคณะกรรมการที่ปรึกษานี้ภายในสัปดาห์นี้ ขณะที่คณะกรรมการที่ปรึกษาของศูนย์ควบคุมและป้องกันโรคแห่งสหรัฐฯ หรือ CDC ก็เตรียมหารือเพื่อพิจารณาแผนอนุมัติการฉีดวัคซีนในเด็กกลุ่มนี้ในช่วงสัปดาห์หน้าเช่นกัน


หากผ่านการรับรองขั้นสุดท้ายจากทั้ง FDA และ CDC จะทำให้เด็กอายุ 5-11 ปีราว 28 ล้านคนในสหรัฐฯ เข้าถึงวัคซีนโควิดได้ โดยก่อนหน้านี้ทางทำเนียบขาวระบุว่าได้จัดเตรียมเครือข่ายบุคลากรทางการแพทย์ที่จะช่วยฉีดและกระจายวัคซีนไปยังรัฐต่าง ๆ ทั่วประเทศอย่างรวดเร็วด้วย




เมื่อต้นสัปดาห์นี้ บริษัทโมเดอร์นา เปิดเผยผลการทดสอบวัคซีนโควิดแบบลดปริมาณโดสลงเพื่อใช้กับเด็กอายุ 6-11 ปี ซึ่งพบว่ามีความปลอดภัย และช่วยกระตุ้นภูมิคุ้มกันได้ในระดับใกล้เคียงกับผู้ใหญ่ตอนต้นที่ได้รับวัคซีนครบสองโดส


เมื่อวันอังคาร หัวหน้าฝ่ายวัคซีนของ FDA นพ. ปีเตอร์ มาร์กส กล่าวต่อที่ประชุมคณะกรรมการที่ปรึกษาของ FDA ว่า โควิด-19 เป็น 1 ใน 10 สาเหตุการเสียชีวิตของเด็กในสหรัฐฯ


จนถึงขณะนี้ พบเด็กอายุ 5-11 ปี ราว 1.9 ล้านคนติดโควิด-19 ในจำนวนนี้ 8,300 รายต้องเข้ารับการรักษาในโรงพยาบาลที่สหรัฐฯ และเกือบ 100 คนเสียชีวิต และการระบาดของโควิด-19 ยังส่งผลกระทบต่อการศึกษาและการมีปฏิสัมพันธ์ทางสังคมของเด็กกลุ่มนี้ด้วย



	ข้อมูลบางส่วนจากสำนักข่าวเอพี เอเอฟพี และรอยเตอร์",https://www.voathai.com/a/fda-advisory-panel-recommends-pfizer-covid-19-vaccine-for-children-5-11-years-old/6287922.html,"Thu, 28 Oct 2021 00:57:41 +0700"
เดโมแครต เปิดตัวนโยบาย ‘ภาษีสำหรับอภิมหาเศรษฐี’ เพื่อสนับสนุนแผนงานรัฐบาลไบเดน,"สมาชิกรัฐสภาอาวุโสสังกัดพรรคเดโมแครต นำเสนอแผนนโยบายจัดเก็บภาษีจากผู้มีฐานะร่ำรวยระดับอภิมหาเศรษฐีในสหรัฐฯ เพื่อหวังนำรายได้มาช่วยสนับสนุนร่างกฎหมายพัฒนาสังคมและแก้ไขปัญหาสภาพภูมิอากาศที่เปลี่ยนแปลงของประธานาธิบดี โจ ไบเดน


นโยบายที่ รอน ไวเดน ประธานกรรมาธิการด้านการเงินวุฒิสภาสหรัฐฯ นำเสนอออกมานี้ มีชื่ออย่างไม่เป็นทางการว่า “ภาษีสำหรับอภิมหาเศรษฐี” และเป็นส่วนหนึ่งของยุทธศาสตร์ด้านนิติบัญญัติแบบคู่ขนาน ที่รวมถึง ข้อเสนอการจัดเก็บภาษีนิติบุคคลขั้นต่ำที่อัตรา 15% สำหรับบริษัทสัญชาติอเมริกันที่ทำกำไรได้เป็นอันดับต้นๆ ซึ่งเปิดตัวออกมาเมื่อวันอังคารนี้เอง


ส.ว.ไวเดน และสมาชิกวุฒิสภารายอื่นๆ ที่รวมถึง ส.ว.อลิซาเบธ วอร์เรน กล่าวว่า ข้อเสนอกฎหมายภาษีทั้งสองนี้ มีจุดประสงค์จะมาช่วยอุดช่องว่างการหลบเลี่ยงภาษีของภาคธุรกิจและผู้มีฐานะร่ำรวยทั้งหลาย ทั้งยังจะช่วยให้รัฐบาลสามารถจัดเก็บรายได้เป็นมูลค่านับแสนล้านดอลลาร์ ที่จะมาสนับสนุนกฎหมาย “Build Back Better” ของ ปธน.ไบเดน ซึ่งมีการประเมินว่าจะต้องใช้เงินราว 1.5 ล้านล้านดอลลาร์ ถึง 2 ล้านล้านดอลลาร์เลยทีเดียว


ทั้งนี้ ทำเนียบขาวแสดงจุดยืนสนับสนุนการตั้งอัตราขั้นต่ำภาษีนิติบุคคล ที่จะนำมาใช้งานประกบแผนจัดเก็บภาษีนิติบุคคลทั่วโลก ที่รัฐบาลจาก 136 ประเทศเพิ่งตกลงรับมาดำเนินการเมื่อเร็วๆ นี้ ซึ่งตั้งเป้าไปที่บรรดาธุรกิจข้ามชาติต่างๆ ที่ไม่ได้จ่ายภาษี หรือจ่ายภาษีเพียงน้อยนิดด้วยการอาศัยช่องโหว่ของระบบภาษีสากล


อย่างไรก็ตาม “ภาษีสำหรับอภิมหาเศรษฐี” น่าจะได้รับการคัดค้านจากสมาชิกสภาผู้แทนราษฎรสังกัดพรรคเดโมแครต ที่ต้องการเห็นการปรับขึ้นภาษีแบบตรงไปตรงมา สำหรับทั้งภาคธุรกิจและผู้มีฐานะร่ำรวย เพื่อนำรายได้มาสนับสนุนวาระนโยบายของปธน.ไบเดน มากกว่า


เนื้อหาของข้อเสนอ “ภาษีสำหรับอภิมหาเศรษฐี” นี้ ระบุว่า จะมีการนำมาบังคับใช้ในปีภาษี 2022 และจะมีผลต่อผู้เสียภาษีราว 700 คนที่มีมูลค่าสินทรัพย์สินมากกว่า 1,000 ล้านดอลลาร์ หรือ มีรายได้ต่อปีไม่น้อยกว่า 100 ล้านดอลลาร์ เป็นเวลา 3 ปีติดต่อกัน


นอกจากนั้น ยังมีแผนจัดเก็บภาษีที่อัตรา 23.8% สำหรับกำไรส่วนต่างระยะยาว (long-term capital gain) ที่อาจได้จากการขายสินทรัพย์ที่ซื้อขายได้ เช่น หลักทรัพย์ที่มีมูลค่าเพิ่มสูงขึ้นในแต่ละปี ไม่ว่าจะมีการขายออกไปหรือไม่ก็ตาม ขณะเดียวกัน จะอนุญาตให้ใช้ตัวเลขขาดทุนส่วนต่างมาใช้หักภาษีได้ด้วย


คำแถลงเกี่ยวกับข้อเสนอกฎหมายนี้ระบุด้วยว่า จะมีการเรียกเก็บภาษีจากสัดส่วนความเป็นเจ้าของธุรกิจที่ที่อภิมหาเศรษฐีถือครองผ่านนิติบุคคลหรือทรัสต์ต่างๆ เช่น ทรัสต์เพื่อการลงทุนในอสังหาริมทรัพย์ (Real Estate Investment Trust – REIT) เป็นต้น",https://www.voathai.com/a/democrat-senate-billionaire-tax-policy-biden-agenda/6288018.html,"Thu, 28 Oct 2021 02:03:02 +0700"
การระบาดใหญ่ทั่วโลกของโควิด-19 กดดันทิศทางการฟื้นตัวของตลาดแรงงานโลก,"รายงานล่าสุดจากองค์การแรงงานระหว่างประเทศ (International Labor Organization – ILO) แสดงให้เห็นว่า ตลาดแรงงานโลกนั้นยังไม่ได้ฟื้นตัวจากผลกระทบของการระบาดใหญ่ของโคโรนาไวรัสมากเท่าใด โดยประเทศที่รายได้ต่ำมากนั้นเป็นผู้ที่เดือดร้อนหนักกว่าประเทศที่มีฐานะร่ำรวยอย่างเห็นได้ชัด


เมื่อช่วงต้นของปีนี้ นักเศรษฐศาสตร์ของ ILO คาดการณ์ว่า ตลาดแรงงานโลกน่าจะค่อยๆ ฟื้นตัวในสภาพเปราะบางแต่มั่นคง แต่การระบาดระลอกใหม่เมื่อก่อนกลางปีและการฟื้นตัวของเศรษฐกิจโลกที่ช้ากว่าที่คาด ทำให้สถานการณ์จริงต่างกว่าที่ประเมินไว้มาก


การศึกษาล่าสุดของ ILO นำมาซึ่งตัวเลขการคาดการณ์ใหม่ที่ประเมินว่า จำนวนชั่วโมงการทำงานทั่วโลกในปีนี้จะอยู่ในระดับที่ต่ำกว่าก่อนเกิดการระบาดของโควิด-19 ราว 4.3% หรือคิดเป็นการสูญเสียตำแหน่งงานประจำประมาณ 125 ล้านตำแหน่ง


กาย ไรเดอร์ ผู้อำนวยการใหญ่ ILO กล่าวว่า สิ่งที่น่ากังวลยิ่งกว่าก็คือ อัตราการฟื้นตัวแบบสองทาง-สองระดับ ระหว่างประเทศร่ำรวยและประเทศยากจน ซึ่งมีสาเหตุหลักมาจากการแจกจ่ายวัคซีนโควิด-19 และการดำเนินนโยบายกระตุ้นเศรษฐกิจที่แตกต่างกัน


ไรเดอร์ กล่าวว่า อัตราการฟื้นตัวของแต่ละประเทศนั้น หลักๆ แล้วขึ้นอยู่กับความสามารถของแต่ละประเทศที่จะแจกจ่ายวัคซีนให้กับประชาชน รวมทั้งความสามารถในการดำเนินแผนรองรับทางการเงินเพื่อปกป้องแรงงานและภาคธุรกิจจากผลกระทบทางเศรษฐกิจของการระบาดใหญ่ครั้งนี้


รายงานของ ILO ยังระบุว่า ภาพรวมการฟื้นตัวของตลาดแรงงานโลกในช่วงที่เหลือของปีนี้ยังอยู่ในภาวะอ่อนแอและไม่แน่นอน โดย ไรเดอร์ กล่าวเสริมว่า ไม่มีประเทศใดหรือภูมิภาคใดที่จะรอดพ้นจากวิกฤตครั้งนี้ได้เพียงลำพัง และหนทางเดียวที่จะหลุดพ้นจากปัญหานี้ได้อย่างยั่งยืนนั้น คือ การที่นานาประเทศต้องร่วมมือกันเท่านั้น",https://www.voathai.com/a/ilo-international-labor-organization-global-market-recovery-pandemic-covid-19-vaccine-stimulus/6288059.html,"Thu, 28 Oct 2021 02:25:40 +0700"
วุฒิสมาชิกบราซิลชงเรื่องฟ้องอาญา 'ปธน.โบลโซนาโร' ข้อหารับมือโควิดผิดพลาด,"คณะกรรมาธิการพิเศษของวุฒิสภาบราซิล มีคำแนะนำอย่างเป็นทางการว่า ประธานาธิบดีจาอีร์ โบลโซนาโร ควรถูกฟ้องร้องดำเนินคดีทางอาญา จากความผิดพลาดในการรับมือการระบาดของโคโรนาไวรัสที่ทำให้มีผู้เสียชีวิตมากกว่า 600,000 คนในบราซิล มากที่สุดเป็นอันดับสองของโลกรองจากสหรัฐฯ


คณะกรรมการดังกล่าวลงมติ 7-4 ในวันอังคาร รับรองรายงานการสืบสวนเกือบ 1,200 หน้าที่จัดทำโดยวุฒิสมาชิก เรนัน คาลเอโรส ซึ่งกล่าวหาประธานาธิบดีโบลโซนาโรว่ากระทำผิดหลายกรณี เช่น การผลักดันให้ใช้ยา ""ไฮดรอกซีโคลโรควิน"" ที่ยังไม่ผ่านการรับรองในการรักษาอาการโควิด-19 แม้ยาดังกล่าวแสดงให้เห็นแล้วว่าใช้ไม่ได้ผล รวมทั้งการชะลอการซื้อวัคซีนโควิดด้วย


รายงานฉบับนี้กล่าวหาว่า ผู้นำบราซิลปล่อยให้การระบาดของโคโรนาไวรัสแพร่กระจายไปทั่วประเทศเพราะเชื่อว่าจะทำให้เกิด ""ภูมิคุ้มกันหมู่"" เมื่อประชากรส่วนใหญ่สามารถสร้างภูมิคุ้มกันตามธรรมชาติขึ้นมาได้และจะทำให้การระบาดยุติลงเอง


รายงานยังระบุด้วยว่า ประธานาธิบดีโบลโซนาโรได้กล่าวในรายการสดทางสื่อสังคมออนไลน์เมื่อสัปดาห์ที่แล้วว่า ประชาชนในอังกฤษที่ได้รับวัคซีนโควิดครบโดสแล้ว ป่วยเป็นโรคเอดส์รวดเร็วขึ้นกว่าที่คิด 




 


รายงานการสืบสวนที่ใช้เวลานานหกเดือนนี้ได้ตรวจสอบผู้นำบราซิลอย่างละเอียดในด้านการรับมือการระบาดของโคโรนาไวรัส และได้ขอให้มีการฟ้องร้องดำเนินคดีทางอาญาใน 9 ข้อหาด้วยกัน รวมถึงข้อหาหลอกลวงประชาชน ปลุกปั่นให้เกิดอาชญากรรม และก่ออาชญากรรมต่อมวลมนุษย์ซึ่งอาจถูกนำไปพิจารณาตัดสินที่ศาลอาชญากรรมระหว่างประเทศ


ก่อนหน้านี้ ส.ว.คาลเอโรส ยังได้เรียกร้องให้ฟ้องปธน.โบลโซนาโร ในข้อหาสังหารหมู่และฆาตกรรมด้วย แต่คณะกรรมการพิเศษของวุฒิสภาได้บอกปัดการตั้งข้อหาดังกล่าวหลังจากถูกต่อต้านอย่างรุนแรงจากสมาชิกคณะกรรมการบางคน 


นอกจากนี้ยังมีการเรียกร้องให้ดำเนินคดีกับนิติบุคคล 2 แห่ง และปัจเจกชนอีก 77 คน ซึ่งรวมถึงเจ้าหน้าที่รัฐบาลบราซิลทั้งในอดีตและปัจจุบัน ตลอดจนพรรคพวกของนายโบลโซนาโร และบุตรชายทั้งสามคนของเขาด้วย 


รายงานดังกล่าวจะถูกส่งต่อให้อัยการสูงสุดพิจารณาเพื่อยื่นฟ้องประธานาธิบดีบราซิลต่อไป อย่างไรก็ตาม เนื่องจากนายโบลโซนาโรเป็นผู้แต่งตั้งอัยการผู้นี้เองและทั้งคู่ยังคงมีความสัมพันธ์ที่ดีต่อกัน ทำให้เชื่อว่าเขาอาจจะไม่ถูกดำเนินคดีแต่อย่างใด แต่ก็อาจส่งผลกระทบต่อภาพลักษณ์ของเขาก่อนการเลือกตั้งที่จะมีขึ้นในปีหน้า 


ทางด้านประธานาธิบดีโบลโซนาโรได้ออกมาบอกปัดรายงานการสืบสวนฉบับนี้ โดยระยุว่าเป็น ""เรื่องตลก"" ที่มีแรงจูงใจทางการเมืองเป็นหลัก 



	ข้อมูลบางส่วนจากสำนักข่าวเอพี เอเอฟพี และรอยเตอร์",https://www.voathai.com/a/brazilian-senate-panel-formally-recommends-criminal-charges-against-bolsonaro-over-covid-19-pandemic-response-/6287936.html,"Thu, 28 Oct 2021 01:03:55 +0700"
สหรัฐฯ ประกาศพัฒนา “กรอบแผนงานเศรษฐกิจอินโดแปซิฟิก”,"เมื่อวันพุธ ประธานาธิบดีโจ ไบเดน ประกาศระหว่างการประชุมออนไลน์กับผู้นำประเทศแถบเอเชียแปซิฟิกว่า สหรัฐฯ จะหาทางพัฒนากรอบแผนงานเศรษฐกิจในภูมิภาคนี้



ทำเนียบขาวระบุว่า กรอบดังกล่าวจะ “กำหนดจุดประสงค์ร่วมกันเกี่ยวกับการอำนวยความสะดวกการค้า มาตรฐานสำหรับเศรษฐกิจดิจิทัลและเทคโนโลยี ความยืดหยุ่นของห่วงโซ่อุปทาน การลดการปล่อยก๊าซคาร์บอนและพลังงานสะอาด สาธารณูปโภค มาตรฐานแรงงาน และขอบข่ายอื่น ๆ ที่อยู่ในความสนใจร่วมกัน”



แม้ประกาศดังกล่าวไม่ได้ระบุถึงนโยบายอย่างเป็นทางการ แต่ก็อาจบ่งบอกได้ว่า สหรัฐฯ กังวลถึงความสัมพันธ์ทางการค้าของตนกับภูมิภาคดังกล่าวที่ยังตามหลังจีน


ทั้งนี้ สหรัฐฯ ไม่ได้เป็นสมาชิกของความตกลงหุ้นส่วนทางเศรษฐกิจระดับภูมิภาค ซึ่งเป็นความตกลงการค้าเสรีของประเทศภูมิภาคเอเชียแปซิฟิกที่มีมูลค่าเกือบ 30 เปอร์เซ็นต์ของเศรษฐกิจโลก และเป็นความตกลงที่จีนสนับสนุน






ทำเนียบขาวออกแถลงการณ์ดังกล่าวหลัง ปธน. ไบเดน เข้าร่วมประชุมสุดยอดเอเชียตะวันออกผ่านวิดีโอออนไลน์ โดยผู้นำสหรัฐฯ ไม่ได้เข้าร่วมประชุมดังกล่าวในช่วงสี่ปีก่อนหน้านี้ หลังจากที่อดีตประธานาธิบดีโดนัลด์ ทรัมป์ กล่าวเปิดงานในการประชุมสุดยอดเมื่อปีค.ศ. 2017 ที่กรุงมะนิลา ฟิลิปปินส์ แต่ออกจากงานก่อนเริ่มการประชุม และส่งเจ้าหน้าที่ระดับสูงคนอื่นเข้าประชุมแทน



ในการประชุมครั้งนี้ ผู้ร่วมประชุมระบุถึงความกังวลต่าง ๆ เช่น ความทะเยอทะยานที่เพิ่มขึ้นของจีน ท่าทีที่ยั่วยุมากขึ้นของเกาหลีเหนือ และผลกระทบหลังเหตุรัฐประหารในเมียนมา โดยมี 18 ประเทศเข้าร่วมการประชุม รวมทั้งสหรัฐฯ ออสเตรเลีย จีน และรัสเซีย และมีประเทศสมาชิกอาเซียนเป็นเจ้าภาพจัดประชุม



แอรอน คอนเนลลีย์ นักวิจัยของสถาบันยุทธศาสตร์ศึกษาระหว่างประเทศในกรุงลอนดอน ประเทศอังกฤษ ระบุว่า เป็นเรื่องน่าสนใจที่สหรัฐฯ เข้าร่วมการประชุมที่จัดโดยกลุ่มประเทศที่มีอำนาจน้อยกว่าอย่างอาเซียน และแสดงให้เห็นว่า สหรัฐฯ ให้เกียรติและนับถือประเทศเหล่านี้ ซึ่งมักเป็นท่าทีของสหรัฐฯ ที่เห็นไม่บ่อยนัก




การประชุมครั้งนี้มีขึ้นหลังการประชุมสุดยอดอาเซียนผ่านวิดีโอออนไลน์ ซึ่งไบเดนก็เข้าร่วมประชุมด้วยเช่นกัน



จูเลียน คู ศาสตราจารย์จากมหาวิทยาลัยฮอฟสตรา ผู้เชี่ยวชาญด้านข้อพิพาทและกฎหมายระหว่างประเทศ ระบุว่า ปกติแล้วสหรัฐฯ มักถูกมองว่าไม่ให้ความสำคัญกับการประชุมสุดยอดเอเชียตะวันออกเท่ากับภูมิภาคอื่น ๆ เช่น ยุโรปหรือตะวันออกกลาง และแม้สหรัฐฯ จะเข้าร่วมประชุมครั้งนี้ได้ไม่ยากเนื่องจากเป็นการประชุมออนไลน์ แต่ก็เป็นสัญญาณถึงความสัมพันธ์ระหว่างสหรัฐฯ กับภูมิภาคเอเชียตะวันออกและเอเชียตะวันออกเฉียงใต้



เมื่อวันอังคาร ไบเดนประชุมออนไลน์กับประเทศสมาชิกอาเซียนทุกประเทศยกเว้นเมียนมา และประกาศแผนมูลค่าไม่เกิน 102 ล้านดอลลาร์ เพื่อขยายความเป็นหุ้นส่วนทางยุทธศาสตร์ของสหรัฐฯ ในภูมิภาคอินโดแปซิฟิก


อาจารย์คู ระบุว่า แม้เรื่องเมียนมาอาจเป็นหนึ่งในประเด็นการประชุม แต่อาจมีประเด็นอื่นที่เป็นที่สนใจมากกว่า เช่น กิจกรรมทางทหารของจีนที่เพิ่มมากขึ้นในทะเลจีนใต้ จุดยืนของจีนต่อไต้วัน และนโยบายระดับภูมิภาคเกี่ยวกับการทดสอบอาวุธ


การทูตระหว่างสหรัฐฯ และจีนซับซ้อนขึ้น หลังจากประธานาธิบดีสี จิ้นผิง ของจีน ถอนตัวจากเวทีระหว่างประเทศทั้งหมดและไม่ออกนอกประเทศมานานกว่า 630 วันแล้ว โดยในช่วงไม่กี่เดือนมานี้ เขาแทบไม่ปรากฎตัวแม้แต่ในงานออนไลน์ แต่ส่งเจ้าหน้าที่คนอื่น ๆ เข้าร่วมงานแทน เช่น การประชุมกับผู้นำประเทศกลุ่ม จี-20 เพื่อหารือถึงวิกฤตด้านมนุษยธรรมในอัฟกานิสถานเมื่อเดือนกันยายน




เมื่อช่วงต้นเดือน ทำเนียบขาวระบุว่า ผู้นำจีนและสหรัฐฯ จะประชุมร่วมกันทางออนไลน์ แต่นายเจค ซัลลิแวน ที่ปรึกษาด้านความมั่นคงแห่งชาติของสหรัฐฯ ไม่ได้ระบุวันประชุมดังกล่าวแน่ชัด โดยกล่าวเพียงว่าจะมีการประชุมก่อนสิ้นปีนี้เท่านั้น



นายซัลลิแวน ระบุว่า ปธน. ไบเดนเชื่อว่าการประชุมกับ ปธน. สีเป็นเรื่องสำคัญ และทางสหรัฐฯ ต้องการประชุมออนไลน์กับผู้นำจีนเนื่องจากการดำเนินการทูตอย่างเข้มข้นในระดับผู้นำเป็นสิ่งสำคัญต่อการจัดการความสัมพันธ์ระหว่างทั้งสองประเทศอย่างมีประสิทธิภาพ ในยุคที่สหรัฐฯ และจีนแข่งขันกันอย่างเข้มข้น



โดยปกติแล้ว ผู้นำจีนและสหรัฐฯ จะพบกันระหว่างการประชุมประจำปีต่าง ๆ เช่น การประชุมจี-20 หรือการประชุมด้านสภาพภูมิอากาศของสหประชาชาติ ในขณะที่ ปธน. ไบเดนจะเข้าร่วมการประชุมทั้งสองที่จะเริ่มในวันพฤหัสบดีนี้ ปธน. สี กลับไม่มีแผนเข้าร่วมการประชุมดังกล่าวแต่อย่างใด",https://www.voathai.com/a/us-develop-indo-pacific-economic-framework/6288024.html,"Thu, 28 Oct 2021 02:48:39 +0700"
อิหร่านตกลงกลับสู่โต๊ะเจรจานิวเคลียร์กับชาติตะวันตก,"อิหร่านเปิดเผยในวันพุธว่า จะกลับสู่การเจรจากับประเทศมหาอำนาจเพื่อหาทางออกเรื่องโครงการนิวเคลียร์ของอิหร่าน ภายในสิ้นเดือนพฤศจิกายนนี้


รัฐมนตรีช่วยว่าการกระทรวงการต่างประเทศอิหร่าน อาลี บาเกรี ซึ่งทำหน้าที่ผู้นำในการเจรจาด้านนิวเคลียร์ของอิหร่าน ระบุในทวิตเตอร์ว่า ""เราตกลงเริ่มการเจรจาก่อนที่จะถึงสิ้นเดือนพฤศจิกายน และจะมีการประกาศวันที่แน่นอนตามมาในอีกสองสัปดาห์""


ที่ผ่านมา สหภาพยุโรปและประเทศผู้นำโลก ต่างพยายามกดดันให้อิหร่านกลับสู่การเจรจาอีกครั้งตั้งแต่อิหร่านมีผู้นำคนใหม่ซึ่งมีนโยบายแข็งกร้าว คือ ประธานาธิบดีอีบราฮิม เรซี 


ประธานาธิบดีโจ ไบเดน กล่าวเน้นย้ำว่า สหรัฐฯ ยินดีจะเริ่มการเจรจารอบใหม่หากอิหร่านรับปากว่าจะยึดมั่นกับความตกเลงเดิมที่ได้ทำไว้ และยุติการเสริมคุณภาพยูเรเนียมที่ใช้เป็นเชื้อเพลิงของอาวุธนิวเคลียร์ 


จนถึงขณะนี้ ยังไม่มีการยืนยันเรื่องการเจรจารอบใหม่นี้จากทางประเทศมหาอำนาจผู้ร่วมจัดทำสนธิสัญญาว่าด้วยโครงการนิวเคลียร์ของอิหร่านเมื่อปี ค.ศ. 2015 ซึ่งมุ่งควบคุมการผลิตอาวุธนิวเคลียร์ของอิหร่าน โดยประเทศที่ลงนามในสนธิสัญญาดังกล่าวประกอบด้วย สหรัฐฯ อังกฤษ ฝรั่งเศส เยอรมนี รัสเซีย จีน และสหภาพยุโรป


อดีตประธานาธิบดีโดนัลด์ ทรัมป์ ของสหรัฐฯ ถอนตัวออกจากข้อตกลงนี้เมื่อปี ค.ศ. 2018 และกลับมาใช้มาตรการลงโทษทางเศรษฐกิจต่ออิหร่านอีกครั้ง โดยให้เหตุผลว่าเป็นสนธิสัญญาที่ไม่เข้มแข็งหนักแน่นพอในการควบคุมโครงการนิวเคลียร์ของกรุงเตหะราน


และเมื่อวันจันทร์ นายโรเบิร์ต มอลลีย์ ผู้แทนพิเศษของสหรัฐฯ ประจำอิหร่าน กล่าวเตือนว่า สหรัฐฯ มี ""ทางเลือกอื่นที่ยังไม่เปิดเผย"" หากอิหร่านยังคงดึงดันเดินหน้าพัฒนาโครงการอาวุธนิวเคลียร์ต่อไป 



	ข้อมูลบางส่วนจากรอยเตอร์ และเอเอฟพี",https://www.voathai.com/a/iran-agrees-to-resume-nuclear-talks-/6288091.html,"Thu, 28 Oct 2021 03:13:45 +0700"
บริษัทโทรคมนาคมของรัฐบาลจีนถูกถอนสิทธิ์ให้บริการในตลาดสหรัฐฯ,"คณะกรรมการด้านการสื่อสารของสหรัฐฯ (U.S. Federal Communications Commission - FCC) อ้างเหตุผลด้านความมั่นคงในการประกาศถอนใบอนุญาตประกอบธุรกิจในสหรัฐฯ ของ บริษัท ไชน่า เทเลคอม (China Telecom) ซึ่งเป็นบริษัทโทรคมนาคมที่รัฐบาลจีนเป็นเจ้าของ


ภายใต้การตัดสินใจที่มีออกมาในวันอังคารของ FCC ซึ่งมีอำนาจกำกับดูแลกิจการโทรศัพท์ ระบบสื่อสารแบบไร้สาย และการสื่อสารผ่านระบบวิดีโอ ในสหรัฐฯ บริษัท ไชน่า เทเลคอม อเมริกาส์ (China Telecom Americas) จะต้องยุติการให้บริการทั้งหมดในตลาดสหรัฐฯ ภายใน 60 วัน ซึ่งหมายถึงการสิ้นสุดการทำธุรกิจที่ดำเนินมานานถึง 20 ปีในประเทศนี้


ทั้งนี้ FCC กล่าวว่า การที่บริษัทสัญชาติจีนแห่งนี้ อยู่ภายใต้การควบคุมของรัฐบาลจีน ทำให้เกิด “ความเสี่ยงด้านการบังคับใช้กฎหมายและความมั่นคงของชาติอย่างมีนัยสำคัญ” เพราะการเปิดโอกาสให้บริษัทแห่งนี้ “เข้าถึง จัดเก็บ ทำการรบกวน และ/หรือปรับเปลี่ยนช่องทางสื่อสารของสหรัฐฯ ให้เกิดความผิดพลาด ล้วนเป็นการเปิดทางให้เกิดการจารกรรมข้อมูลและดำเนินกิจกรรมที่เป็นภัยต่อสหรัฐฯ ได้ทั้งสิ้น”


โฆษกของ ไชน่า เทเลคอม ซึ่งเป็นบริษัทโทรคมนาคมรายใหญ่ที่สุดของจีน กล่าวว่า การตัดสินใจของ FCC นั้น “น่าผิดหวัง” และกล่าวเสริมด้วยว่า ทางบริษัทเองมีแผน “ที่จะหาทางออกด้วยช่องทางต่างๆ ที่มีอยู่ พร้อมๆ กับเดินหน้าให้บริการกับลูกค้าของเราต่อไป”


คำประกาศของ FCC แสดงให้เห็นถึงจุดยืนของรัฐบาลสหรัฐฯ ในการจำกัดความสามารถและโอกาสของบริษัทโทรคมนาคมสัญชาติจีนทั้งหลาย ไม่ให้เข้าถึงเทคโนโลยีและตลาดสหรัฐฯ ที่เริ่มต้นมาตั้งแต่สมัยอดีตประธานาธิบดี โดนัลด์ ทรัมป์


เมื่อปีที่แล้ว FCC ประกาศว่า บริษัท หัวเหว่ย เทคโนโลยีส์ (Huawei Technologies) และ บริษัท ซีทีอี (ZTE) เป็นภัยคุกคามต่อความมั่นคงของชาติ และสั่งห้ามไม่ให้ทั้งคู่เข้าถึงข้อมูลต่างๆ ของสหรัฐฯ ด้วยสาเหตุความกังวลว่า จะมีการใช้เครือข่าย 5จี เพื่อสอดแนมชาวอเมริกัน


นอกจากนั้น บริษัท ไชน่า เทเลคอม และบริษัทที่รัฐบาลจีนเป็นเจ้าของอีกสองแห่ง ได้แก่ ไชน่า โมบายล์ (China Mobile) และ ไชน่า ยูนิคอม (China Unicom) ยังถูกถอดออกจากตลาดหลักทรัพย์ในสหรัฐฯ เมื่อต้นปีนี้เอง หลังจากรัฐบาลชุดของอดีตปธน.ทรัมป์ ออกคำสั่งห้ามชาวอเมริกันไม่ให้ลงทุนในบริษัทเหล่านี้


 


(ข้อมูลบางส่วนมาจาก สำนักข่าว เอพี - รอยเตอร์ - เอเอฟพี)",https://www.voathai.com/a/fcc-china-telecom-ban-us-market/6288117.html,"Thu, 28 Oct 2021 03:00:02 +0700"
จีนลั่น! ไต้หวันไม่มีสิทธิ์เข้าร่วมยูเอ็น,"เมื่อวันพุธ จีนยืนยันว่าไต้หวันไม่มีสิทธิ์เข้าร่วมสหประชาชาติ หรือ ยูเอ็น หลังสหรัฐฯ เรียกร้องให้ไต้หวันมีส่วนร่วมในองค์การดังกล่าวมากขึ้น ตามรายงานของสำนักข่าว Agence France-Presse



เมื่อวันอังคาร ซึ่งเป็นวันครบรอบ 50 ปีที่ยูเอ็นลงคะแนนรับรองจีนแผ่นดินใหญ่และขับไต้หวันออกจากการเป็นสมาชิก นายแอนโทนี บลิงเคน รัฐมนตรีต่างประเทศสหรัฐฯ ระบุว่า เขาเสียใจที่ไต้หวันถูกกีดกันออกจากเวทีระดับโลกมากขึ้นเรื่อย ๆ



นายบลิงเคนระบุว่า ขณะที่ประชาคมระหว่างประเทศเผชิญความซับซ้อนและประเด็นระดับโลกมากขึ้น ทุกฝ่ายควรต้องมีส่วนร่วมร่วมกัน รวมถึงประชาชน 24 ล้านคนในไต้หวันด้วย เขามองว่า การเข้าร่วมยูเอ็นของไต้หวัน “ไม่ใช่ประเด็นทางการเมือง” แต่เพื่อให้มีการแก้ปัญหาได้จริง



ทั้งนี้ จีนถือว่าไต้หวันเป็นจังหวัดหนึ่งที่รอกลับมาเป็นส่วนหนึ่งของจีน โดยจีนโต้ตอบนายบลิงเคนด้วยการเน้นจุดยืนของตนว่า ไม่มีพื้นที่ให้รัฐบาลไต้หวันในเวทีการทูตระดับโลก



นายหม่า เสี่ยวกวง โฆษกสำนักงานกิจการไต้หวันในกรุงปักกิ่ง ระบุว่า ไต้หวันไม่มีสิทธิ์เข้าร่วมยูเอ็น เนื่องจากยูเอ็นเป็นองค์กรระหว่างประเทศที่มีสมาชิกเป็นรัฐอธิปไตย แต่ไต้หวันเป็นส่วนหนึ่งของจีน



ทั้งนี้ สหรัฐฯ เรียกร้องให้ไต้หวันมีส่วนร่วมในกิจกรรมของยูเอ็นมานานแล้ว



ท่าทีล่าสุดจากจีนในครั้งนี้เป็นการเพิ่มความตึงเครียดทางการทูตและการทหารของจีนต่อไต้หวัน หลังจากที่จีนได้ส่งเครื่องบินรบเข้าใกล้เกาะไต้หวันเป็นระยะ


เมื่อสัปดาห์ที่แล้ว ประธานาธิบดีโจ ไบเดน ระบุว่า สหรัฐฯ พร้อมปกป้องไต้หวันจากการรุกรานใด ๆ ของจีน ก่อนที่ทำเนียบขาวจะกลับลำหลังจีนส่งสัญญาณเตือน และกลับมาแสดงท่าทีคลุมเครือถึงการแทรกแซงทางการทหารหากจีนเปิดฉากโจมตีต่อไป



ทั้งนี้ สหรัฐฯ รับรองจีนแผ่นดินใหญ่ภายใต้นโยบาย ""จีนเดียว"" เมื่อปีค.ศ. 1979 แต่ขณะเดียวกัน สภาคองเกรสก็ผ่อนกฎหมายความสัมพันธ์ไต้หวัน (Taiwan Relations Act) ซึ่งอนุญาตให้มีการส่งอาวุธให้ไต้หวันเพื่อป้องกันตนเอง



เมื่อวันอังคาร รัฐมนตรีต่างประเทศสหรัฐฯ ย้ำว่า สหรัฐฯ ยังคงรับรองจีนแผ่นดินใหญ่ แต่ก็เน้นว่า ไต้หวันประสบความสำเร็จทางประชาธิปไตย และสหรัฐฯ เป็นหนึ่งในหลายชาติสมาชิกยูเอ็นที่มองว่าไต้หวันเป็นหุ้นส่วนที่มีค่าและเป็น “เพื่อนที่ไว้ใจได้”



นายบลิงเคน ระบุว่า ไต้หวันถูกกีดกันออกจากการประชุมต่าง ๆ เช่น การประชุมกับองค์การการบินพลเรือนระหว่างประเทศ และการประชุมกับองค์การอนามัยโลก ทั้งที่ไต้หวันได้รับคำชื่นชมว่าจัดการกับโรคโควิด-19 ได้อย่างดีเยี่ยม



ทางด้านประธานาธิบดีไช่ อิงเหวิน ของไต้หวัน ทวีตข้อความว่า เธอยินดีที่สหรัฐฯ สนับสนุนการเพิ่มพื้นที่ของไต้หวันในเวทีระหว่างประเทศ ไต้หวันพร้อมทำงานกับหุ้นส่วนที่คล้ายกันเพื่อแบ่งปันทักษะความรู้ให้องค์กร กลไก และงานต่าง ๆ ในระดับระหว่างประเทศ



	ที่มา: สำนักข่าว Agence France-Presse",https://www.voathai.com/a/taiwan-has-no-right-join-united-nations-china/6288110.html,"Thu, 28 Oct 2021 02:56:02 +0700"
ยอดขายช่วงฤดูกาลจับจ่ายสิ้นปีของสหรัฐฯ ส่อแววพุ่งสูงเป็นประวัติการณ์,"ความกังวลเกี่ยวกับผลพวงจากปัญหาห่วงโซ่อุปทานโลกที่ยังดำเนินอยู่ ทำให้หลายฝ่ายที่เกี่ยวข้องเร่งมือทำงานเพื่อเตรียมการรับมือลูกค้าที่รอจับจ่ายอย่างหนักในช่วงเทศกาลวันหยุดปลายปีนี้ ส่งผลให้กลุ่มตัวแทนธุรกิจการค้าในสหรัฐฯ ประเมินว่า ยอดขายสินค้าในประเทศมีโอกาสจะขยายตัวถึงระดับสูงสุดเป็นประวัติการณ์แล้ว


สมาพันธ์ค้าปลีกแห่งชาติ (National Retail Federation - NRF) ประเมินว่า ยอดขายสินค้าระหว่างเดือนพฤศจิกายนและเดือนธันวาคมในสหรัฐฯ จะขยายตัว 8.5%-10.5% มาที่ระดับ 843,400 ล้านดอลลาร์-859,000 ล้านดอลลาร์ เทียบกับยอดสูงสุดที่เคยบันทึกไว้ได้เมื่อปีที่แล้วที่ราว 777,300 ล้านดอลลาร์


NRF ให้ความเห็นว่า รายได้และการออมทรัพย์ภาคครัวเรือนมีการปรับเพิ่มสูงขึ้น และช่วยให้ประชาชนมีเงินมากพอที่จะจับจ่ายในช่วงที่บริษัทต่างๆ ปรับขึ้นราคาสินค้าเพื่อให้สอดคล้องกับภาวะเงินเฟื้อที่สูงขึ้น พร้อมชี้ว่า มีสัญญาณถึงความต้องการของผู้บริโภคสำหรับสินค้าในเทศกาลวันหยุดปลายปีที่จะพุ่งสูงขึ้นอย่างมาก แต่การสำรวจความคิดเห็นประชาชนเมื่อสัปดาห์ที่แล้ว แสดงให้เห็นว่า ลูกค้าจำนวนมากเริ่มกังวลแล้วว่าอาจจะไม่มีสินค้าให้ซื้อหาดังหวัง


แจ็ค ไคลน์เฮนส์ หัวหน้าทีมนักเศรษฐศาสตร์ของ NRF กล่าวว่า “ถ้าผู้ค้าปลีกทั้งหลายสามารถหาสินค้ามาเติมชั้นในร้านของตนให้เต็มก่อนวันหยุดคริสต์มาสได้ ฤดุกาลจับจ่ายที่จะมาถึงนี้ก็จะกลายเป็นช่วงเวลาที่ธุรกิจคึกคักติดดาวได้เลย”


นอกจากนั้น NRF กล่าวว่า การที่นักเดินทางต่างชาติจะสามารถเดินทางเข้ามาในสหรัฐฯ ได้ภายใต้มาตรการควบคุมโควิด-19 ที่ผ่อนคลายลง จะเป็นอีกปัจจัยหนึ่งที่จะช่วยดันยอดขายให้พุ่งสูงขึ้น


ทั้งนี้ ผู้ค้าปลีกจำนวนมากตัดสินใจเริ่มนำสินค้าสำหรับช่วงเทศกาลวันหยุดปลายปีออกมาจำหน่ายตั้งแต่เมื่อเดือนกันยายนแล้ว พร้อมเตือนลูกค้าของตนว่า สินค้าโปรดทั้งหลายอาจขายหมดในไม่ช้า หรือไม่ การขนส่งอาจมีปัญหาใช้เวลานานกว่าปกติด้วย",https://www.voathai.com/a/us-holiday-sales-2021-record-high-nrf-supply-chain-pressure/6288184.html,"Thu, 28 Oct 2021 03:36:46 +0700"
ทหารซูดานจับกุม 3 แกนนำมวลชนปลุกระดมต่อต้านรัฐประหาร,"สมาชิกกองกำลังความมั่นคงของซูดานจับกุมตัวผู้ประท้วงในกรุงคาร์ทูม ในวันพุธ ซึ่งรวมถึง 3 ผู้นำนักต่อสู้เพื่อประชาธิปไตย ท่ามกลางแรงกดดันจากประชาคมโลกต่อผู้นำกองทัพซูดานที่ก่อรัฐประหารเมื่อวันจันทร์ที่ผ่านมา


ผู้เห็นเหตุการณ์เล่าว่า สมาชิกกองกำลังความมั่นคงของซูดานยิงแก๊สน้ำตาใส่ผู้ประท้วงและจับกุมแกนนำบางคนของพรรคอัมมา ซึ่งเป็นกลุ่มการเมืองขนาดใหญ่ที่สุดของซูดาน


ในกลุ่มผู้ถูกจับกุมนั้นรวมถึง อิสมาอิล อัล-ทัจ ผู้นำสมาคมผู้ประกอบวิชาชีพระดับสูงของซูดาน อัล-ซาดีก อัล-มาห์ดี หัวหน้าพรรคอัมมา และ คาลิด อัล-ซิเลก อดีตที่ปรึกษาของนายกรัฐมนตรีซูดาน


 




ขณะเดียวกัน สหภาพแอฟริกาได้สั่งระงับกิจกรรมทุกอย่างของซูดานที่เกี่ยวข้องกับสหภาพฯ จนกว่าจะมีการคืนอำนาจให้รัฐบาลพลเรือน


ด้านธนาคารโลกมีแถลงการณ์ว่า ได้ระงับความช่วยเหลือทางการเงินแก่ซูดานและหยุดกิจกรรมใด ๆ ที่เกี่ยวข้องกับซูดาน พร้อมไปกับการติดตามสถานการณ์การเมืองของซูดานอย่างใกล้ชิด 


บรรดาธุรกิจต่าง ๆ ในซูดานต่างปิดบริการชั่วคราวหลังจากมีเสียงเรียกร้องให้มีการนัดประท้วงหยุดงาน ขณะที่หมอ พยาบาล เจ้าหน้าที่รัฐวิสาหกิจ และพนักงานธนาคารกลาง ต่างออกมาร่วมเรียกร้องให้กองทัพคืนอำนาจ




เมื่อวันอังคาร ผู้บัญชาการสูงสุดของกองทัพซูดาน พลโทอับเดล-ฟัตตาห์ อัล-บูร์ฮาน ออกมากล่าวปกป้องการยึดอำนาจ โดยบอกว่าเป็นสิ่งจำเป็นเพื่อหลีกเลี่ยงสงครามกลางเมือง 


ขณะเดียวกัน อดีตนายกรัฐมนตรีอับดัลลา แฮมดก และภริยา ซึ่งถูกควบคุมตัวไว้ตั้งแต่วันจันทร์ ได้รับการปล่อยตัวกลับสู่บ้านของพวกเขาแล้วในวันอังคาร ภายใต้การติดตามสอดส่องอย่างใกล้ชิด อ้างอิงจากแถลงการณ์ของสำนักนายกรัฐมนตรี


พลโทบูร์ฮาน กล่าวด้วยว่า รัฐมนตรีและนักการเมืองบางคนที่ถูกจับตัวไว้จะถูกดำเนินคดีในข้อหาปลุกปั่นให้เกิดการก่อกบฏภายในประเทศ


รัฐมนตรีว่าการกระทรวงการต่างประเทศสหรัฐฯ แอนโทนี บลิงเคน มีคำแถลงแสดงความยินดีต่อการปล่อยตัวอดีตนายกฯ แฮมดก พร้อมเรียกร้องให้ผู้นำทหารซูดานปล่อยตัวผู้นำรัฐบาลพลเรือนทุกคนเป็นอิสระ 




 


พลโท อับเดล ฟัตตาห์ อัล-บูร์ฮาน ผู้บัญชาการทหารสูงสุดของซูดาน ประกาศภาวะฉุกเฉินทั่วประเทศ หลังทำการยึดอำนาจจากรัฐบาลเปลี่ยนถ่าย และประกาศยุติบทบาทของสภาร่วมพลเรือน-กองทัพ ซึ่งดูแลบริหารประเทศมาตั้งแต่เมื่อเดือนสิงหาคม ปี ค.ศ. 2019 หรือหลังการขับไล่อดีตผู้นำเผด็จการ ประธานาธิบดี โอมาร์ อัล-บะเชียร์


พลโท อัล-บูร์ฮาน สัญญาว่า กองทัพจะส่งมอบอำนาจคืนให้กับรัฐบาลพลเรือนในเดือนกรกฎาคม ปี ค.ศ. 2023 ที่จะมีการจัดการเลือกตั้งทั่วไปขึ้น


ในช่วงเกิดเหตุยึดอำนาจเมื่อวันจันทร์ มีประชาชนอย่างน้อย 4 คนเสียชีวิต และกว่า 80 คนที่ได้รับบาดเจ็บ หลังกองกำลังความมั่นคงทำการยิงอาวุธใส่กลุ่มผู้ชุมนุมในกรุงคาร์ทูม ตามข้อมูลของกลุ่ม Sudan Doctors Committee


แต่แม้จะมีเหตุความรุนแรงเกิดขึ้น ผู้ประท้วงยังคงออกมาเดินชุมนุมในวันอังคาร เพื่อประณามการก่อรัฐประหาร พร้อมร้องตะโกนว่า “ไม่เอาการปกครองของทหาร”




ขณะเดียวกัน สถานเอกอัครราชทูตสหรัฐฯ ในซูดาน ได้ออกคำเตือนให้ประชาชนชาวอเมริกันที่อยู่ในประเทศให้ทำการหลบภัยในสถานที่ของตนเอง หรือ Shelter in Place


หลังการก่อรัฐประหารในซูดาน อันโตนิโอ กูเทอเรซ เลขาธิการใหญ่องค์การสหประชาชาติ สหภาพแอฟริกา และองค์กรสันนิบาตอาหรับ ออกมาแสดงความตื่นตระหนกและความผิดหวังต่อเหตุการณ์ในประเทศนี้ ขณะที่ กระทรวงการต่างประเทศสหรัฐฯ ประกาศระงับการส่งความช่วยเหลือทางการเงินมูลค่า 700 ล้านดอลลาร์ให้ซูดาน


นอกจากนั้น รัฐบาลสหรัฐฯ อังกฤษ และนอร์เวย์ ร่วมกันออกแถลงการณ์ประณามการก่อรัฐประหารและเรียกร้องให้กองกำลังความมั่นคงให้ปล่อยตัวผู้ที่ “ถูกจับกุมอย่างไม่ถูกกฎหมาย” ทันทีด้วย



	ข้อมูลบางส่วนมาจาก สำนักข่าวเอพี เอเอฟพี และรอยเตอร์",https://www.voathai.com/a/sudanese-security-forces-arrest-3-leading-pro-democracy-activists-/6288093.html,"Thu, 28 Oct 2021 03:54:32 +0700"
กองทัพเมียนมาโจมตีรัฐชิน กลุ่มสิทธิเผยเผาโบสถ์-สังหารและคุมขังบาทหลวง,"กองทัพเมียนมาปราบปรามกลุ่มติดอาวุธในรัฐชิน ทางตะวันตกของเมียนมาที่มีชายแดนติดกับอินเดียและบังกลาเทศ โดยส่วนใหญ่กลุ่มชาวคริสต์ตกเป็นเป้าการโจมตี จากคำบอกเล่าของกลุ่มติดอาวุธชาติพันธุ์ ผู้นำทางศาสนา ผู้นำชุมชน และชาวบ้าน



รัฐบาลทหารเมียนมาพุ่งเป้าไปที่ประชาชนและสถานที่ทางศาสนา ทำให้ชาวบ้านตกอยู่ในความกลัว ชาวบ้านจำนวนมากทิ้งหมู่บ้านและชุมชนไป ทั้งนี้ ประชากรในรัฐชินกว่า 90 เปอร์เซ็นต์เป็นชาวคริสต์



นับตั้งแต่ช่วงต้นเดือน รัฐบาลทหารเมียนมาส่งกองกำลังจำนวนมากไปยังรัฐชิน ผ่านทางเขตมะกเวและเขตซะไกง์ เพื่อปราบปรามกลุ่มติดอาวุธท้องถิ่น โดยกลุ่มหลักคือกลุ่มแนวร่วมแห่งชาติชิน (Chin National Front) ที่จัดตั้งเมื่อปีค.ศ. 1988  นอกจากนี้ยังมีกลุ่มกองกำลังป้องกันแผ่นดินชิน (Chinland Defense Force) กองกำลังป้องกันแห่งชาติชิน (China National Defense Force) และหน่วยท้องถิ่นของกองกำลังพิทักษ์ประชาชน (People’s Defense Forces)



เจ้าหน้าที่ของกลุ่มแนวร่วมแห่งชาติชินและนักรบจากกลุ่มอื่น ๆ กล่าวกับวีโอเอว่า กองกำลังของรัฐบาลทหารเมียนมาจำนวนมากอยู่ในเมืองฮ่าค่า เมืองหลักของรัฐชิน และเมืองโดยรอบอย่างเมืองมี่นดะ เมืองกานแปะและ เมืองพะล่าน และเมืองทานตะลาน เพื่อปฏิบัติการทางการทหาร



กองกำลังของกองทัพเมียนมาสู้รบกับกลุ่มติดอาวุธท้องถิ่นระหว่างมุ่งหน้าไปยังเมืองเหล่านี้ และโจมตีหมู่บ้าน ทำการสังหาร จับกุมและคุมขังโดยพลการ ทรมานผู้คนและยึดทรัพย์สินโดยมิชอบ อ้างอิงจากพยานและรายงานของสื่อในรัฐชิน



โฆษกของกลุ่มแนวร่วมแห่งชาติชินและกองกำลังป้องกันแห่งชาติชินระบุว่า ในช่วงไม่กี่วันนี้ มีการสู้รบในเมืองพะล่านขณะที่กองทัพมุ่งหน้าไปยังเมืองฮ่าค่า



ชาวบ้านบอกกับวีโอเอว่า เมื่อวันที่ 19 ตุลาคม กองกำลังของกองทัพเมียนมาปล้นสะดมของมีค่าจากบ้านเรือนกว่า 100 หลังคาเรือนในหมู่บ้านในเมืองพะล่าน โดนชาวบ้านที่ขอสงวนชื่อรายหนึ่งระบุว่า พวกเขาหนีเข้าป่าขณะที่กองทัพมาถึงหมู่บ้าน และเมื่อกลับเข้าหมู่บ้านก็พบว่า ทรัพย์สินของพวกเขาถูกทำลายและข้าว 30 กระสอบของโบสถ์ถูกขโมยไป




ชาวบ้านและสมาคมแบปทิสต์ชิน บอกกับวีโอเอว่า กองทัพเมียนมากระทำการดังกล่าวซ้ำแล้วซ้ำเล่าในช่วงไม่กี่วันที่ผ่านมา เช่น ทำลายโบสถ์แบปทิสต์ในหมู่บ้านอีกแห่งหนึ่งในเมืองพะล่าน เผาหนังสือบทสวดและเครื่องเรือน และเผาโบสถ์แบปทิสต์และบ้าน 12 หลังในหมู่บ้านอีกแห่งหนึ่งของเมืองเดียวกัน



องค์กรสิทธิมนุษยชนชินระบุในรายงาน “Reign of Terror: SAC Junta Attacks on Lives and Properties in Chin State and Northwestern Burma/Myanmar” ที่เผยแพร่เมื่อวันที่ 19 ตุลาคมว่า เมื่อเดือนสิงหาคมและกันยายน มีโบสถ์อย่างน้อยเจ็ดแห่งได้รับความเสียหายหรือถูกทำลายจากการบุกของกองทัพ องค์กรยังระบุด้วยว่า ได้บันทึกการจับกุมและคุมขังชาวชิน 612 คนทั่วเมียนมา และชาวชิน 17 คนที่เสียชีวิตในช่วงสองเดือนดังกล่าว



พลเอกจอ มิน ตุน โฆษกรัฐบาลทหารเมียนมา ระบุว่า อาจไม่มีการทำลายบ้านระหว่างสู้รบ และไม่มีรายงานการโจมตีโดยตั้งใจ กองทัพเมียนมาไม่แสดงความเห็นต่อการขยายกองกำลังไปยังรัฐชิน และเขาไม่ตอบสนองต่อการขอความเห็นจากวีโอเอ



อย่างไรก็ตาม รายงานขององค์กรสิทธิมนุษยชนชินและโฆษกของสมาคมแบปทิสต์ชินระบุว่า กองทัพเมียนมาไม่เพียงแต่ทำลายโบสถ์เท่านั้น แต่พวกเขายังสังหาร จับกุม และควบคุมตัวบาทหลวงด้วย โดยรายงานระบุว่า บาทหลวงคนหนึ่งถูกสังหารและอีกสามคนถูกควบคุมตัว



ผู้นำทางศาสนาในรัฐชินแสดงความกังวลต่อการจับกุมบาทหลวง และวิจารณ์การโจมตีสถานที่ทางศาสนาว่าเป็น “การลบหลู่ศาสนาและชุมชนทางศาสนา” โดยสาธุคุณลอว์ ฮา ลิง เลขาธิการสมาคมแบปทิสต์ชิน ระบุว่า การกระทำดังกล่าวอาจนำไปสู่การปะทะทางศาสนาและชาติพันธุ์ในประเทศได้



สมาคมแบปทิสต์ชินยังประณามการพุ่งเป้า ปล้นสะดม และยึดครองสิ่งก่อสร้างทางศาสนาด้วย



ลอว์ ฮา ลิง ระบุว่า แม้รัฐบาลทหารเมียนมาจะปล่อยตัวประชาชนกว่า 5,000 คนที่ถูกตั้งข้อหาว่ามีส่วนเกี่ยวข้องกับการประท้วงต่อต้านรัฐบาลเมื่อวันที่ 19 ตุลาคม แต่บาทหลวงกลุ่มนี้ยังไม่ถูกปล่อยตัว  และทางสมาคมไม่สามารถเข้าพบบาทหลวงกลุ่มนี้ได้ และไม่ทราบว่าพวกเขาถูกคุมขังที่ไหน เพราะเหตุใด



นักรบท้องถิ่นระบุว่า กองกำลังทหารเมียนมาถูกส่งไปประจำการตามโบสถ์ต่าง ๆ เพื่อชิงความได้เปรียบ โดยโฆษกของกองกำลังป้องกันแผ่นดินชินอธิบายว่า กลุ่มติดอาวุธท้องถิ่นส่วนใหญ่เป็นชาวคริสต์ และพวกเขาจะไม่โจมตีโบสถ์ นอกจากนี้ กองทัพเมียนมายังทำลายโบสถ์ได้ทันทีหากพวกเขาคิดว่ากองกำลังพิทักษ์ประชาชนอยู่ที่นั่น






คำถามต่อการโจมตีครั้งใหญ่



ซาไล เท็ต นิ โฆษกของกลุ่มแนวร่วมแห่งชาติชิน ระบุว่า กองทัพเมียนมาพุ่งเป้ามาที่กลุ่มของเขา เนื่องจากเป็นกลุ่มชาติพันธุ์ติดอาวุธกลุ่มแรกที่เป็นพันธมิตรกับรัฐบาลเอกภาพแห่งชาติ ซึ่งเป็นขั้วตรงข้ามของรัฐบาลทหารเมียนมา และให้การอบรมทางการทหารแก่กองกำลังพิทักษ์ประชาชน



แม้กองทัพเมียนมาจะมีอาวุธที่ล้ำหน้ากว่า แต่กองกำลังท้องถิ่นก็ได้เปรียบเนื่องจากมีความรู้เกี่ยวกับสภาพภูมิประเทศท้องถิ่นในรัฐชิน เช่น ถนนขรุขระ และดินถล่มที่มักเกิดในช่วงฤดูมรสุม



ซาไล เท็ต นิ ระบุว่า จนถึงขณะนี้ ตำรวจ 70 เปอร์เซ็นต์และทหารราว 200 คนในรัฐชิน แปรพักตร์มาเป็นแนวร่วมกับ กลุ่มแนวร่วมแห่งชาติชินและกลุ่มต่อต้านรัฐบาลอื่น ๆ



อย่างไรก็ตาม กลุ่มท้องถิ่นเหล่านี้ก็ระบุว่า พวกเขาเผชิญความยากลำบากในการหาอาวุธและการเข้าถึงข้อมูล ขณะที่กองทัพเมียนมาหาทางตัดการเข้าถึงอาหาร งบประมาณ ข่าวกรอง และการระดมพลของกลุ่มเหล่านี้ โดยเมืองทั้งหมดยกเว้นเมืองฮ่าค่าถูกตัดอินเตอร์เน็ตตั้งแต่วันที่ 23 กันยายน และมีสัญญาณโทรศัพท์ที่ไม่เสถียร



กลุ่มติดอาวุธท้องถิ่นประเมินว่า การต่อสู้อาจเข้มข้นขึ้นในช่วงไม่กี่สัปดาห์ถัดจากนี้ ทำให้ประชาชนอาจเสี่ยงถูกทำร้ายมากขึ้น



อ่อง ลวัน ฮาร์ เจ้าหน้าที่ที่ทำงานช่วยเหลือผู้พลัดถิ่น กังวลว่า อาจมีจำนวนผู้ลี้ภัยสูงขึ้นจากการสู้รบในอนาคตอันใกล้ จากเดิมที่ตอนนี้มีผู้ลี้ภันหลายพันคนที่จะหาที่พักตามค่ายลี้ภัยชายแดนและเสบียงอาหารเริ่มหมดลงแล้ว



เมื่อไม่นานมานี้ กลุ่มแนวร่วมแห่งชาติชินได้จัดตั้งคณะกรรมการปฏิบัติการป้องกันแผ่นดินชิน (Chinland Defense Operation Committee) กับกลุ่มท้องถิ่นในรัฐชิน เพื่อประสานการโจมตีกองทัพเมียนมา และมีจุดประสงค์เพื่อป้องกันไม่ให้ชาวบ้านตกอยู่ในอันตราย",https://www.voathai.com/a/military-crackdown-reported-myanmar-chin-state/6288201.html,"Thu, 28 Oct 2021 03:50:04 +0700"
Facebook Papers เจาะลึกกิจการโซเชียลมีเดีย กับคำถามหลายมิติที่มากกว่าเป้ากำไร,"Facebook Papers ซึ่งเป็นเอกสารหลายพันหน้าเกี่ยวกับการทำธุรกิจของสื่อสังคมออนไลน์ที่ได้ถูกรวบรวมจากคนภายในองค์กรและสื่อต่างๆในสหรัฐฯ ได้ชี้ถึงความขัดแย้งในบริษัทเและปัญหาต่างๆที่เกิดขึ้นต่อการใช้งานของเฟสบุ๊คซึ่งมีผู้ใช้ราวสามพันล้านคนทั่วโลก


เอกสารดังกล่าวยังระบุว่าเฟสบุ๊คละเลยการแก้ปัญหาข้างต้น แม้นักวิจัยและพนักงานหลายคนได้รายงานผู้บริหารระดับสูงถึงอันตรายที่เกิดขึ้นก็ตาม


อาจารย์นิเทศศาสตร์จาก Syracuse University เจนนิเฟอร์​ กรายเจล ซึ่งศึกษาเฟสบุ๊คมาหลายปีบอกกับสำนักข่าว AP ว่า แท้จริงแล้ว อำนาจการตัดสินใจการแก้ปัญหาต่างๆขึ้นอยู่ที่ มาร์ค ซัคเคอร์เบิร์ก ผู้ก่อตั้งและซีอีโอ


นักวิชาการผู้นี้กล่าวว่า มาร์ค ซัคเคอร์เบิร์กต้องการให้บริษัทของเขาเติบโตขึ้นไปเรื่อยๆ เพื่อที่จะสามารถขยายอำนาจและการเข้าถึงผู้คนได้มากขึ้น


Facebook Papers ระบุต่อไปว่า เอกสารภายในองค์กรเมื่อปีที่ผ่านมาพบว่า คนหนุ่มสาวใช้งานเฟสบุ๊คน้อยกว่าผู้ใหญ่ที่มีอายุ เนื่องจากพวกเขามองว่าเฟสบุ๊คมีเนื้อหาที่ “ไม่น่าสนใจ” และเป็นเครือข่ายสังคมออนไลน์ที่ “ไม่ทันสมัย” อีกต่อไป กลุ่มผู้ใช้เหล่ากลับหันไปเล่นแอปพลิเคชั่นอื่นๆ เช่น TikTok หรือ Snapchat มากกว่าเฟสบุ๊ค


อย่างไรก็ตามเฟสบุ๊คได้ออกมาโต้กลับว่าแอปฟลิเคชั่นของตนนั้นยังเป็นที่สนใจในหมู่วัยรุ่นอยู่ แต่ก็ยอมรับว่ามีการแข่งขันกับแอปพลิเคชั่นต่างๆสูง




ด้วยเหตุนี้ เฟสบุ๊คจึงงัดกลยุทธการจับลูกค้ากลุ่มที่อยู่นอกสหรัฐฯและยุโรป


ตามรายงานของ Facebook Papers ผู้ใช้งานกลุ่มใหม่นี้คือประชากรที่อยู่ในประเทศอัฟกานิสถานและเมียนมาร์ อย่างไรก็ตามเฟสบุ๊คไม่มีระบบะที่สามารถรองรับลูกค้ากลุ่มใหม่นับล้านคนได้ รวมทั้งไม่มีพนักงานพอที่จะคัดกรองเนื้อหาสุดโต่งในภาษาต่างๆอีกด้วย


ตัวอย่างเช่นในประเทศเมียนมาร์ ผู้เชี่ยวชาญพบว่าเฟสบุ๊คมีส่วนเกี่ยวข้องกับการแพร่เนื้อหาเพื่อยุยงให้คนในประเทศทำร้ายชาวโรฮิงญามุสลิม เนื่องจากกลุ่มหัวรุนแรงได้ใช้เฟสบุ๊คกระจายข้อมูลในภาษาพม่าเพราะแพลตฟอร์มดังกล่าวไม่มีเจ้าหน้าที่หรือ AI ที่สามารถคัดกรองข้อมูลในภาษาข้างต้นได้


แต่ Facebook Papers ระบุว่า เฟสบุ๊คเลือกที่จะละเลยและไม่ป้องกันปัญหาสังคมที่เกิดขึ้นจากการขยายฐานผู้ใช้งานขององค์กร ทั้งๆที่ทราบว่าโปรเเกรมของตนอาจปล่อยเนื้อหาอันตรายออกไป เช่นเนื้อหาที่เอื้อต่อการเปลี่ยนแนวคิดผู้ใช้บางส่วนให้กลายเป็นกลุ่มหัวรุนแรง หรือการกระตุ้นค้ามนุษย์และการปลิดชีพตนเองในหมู่วัยรุ่น เหตุผลหลักมาจากการแก้ปัญหาข้างต้นจะกระทบต่อการเจริญเติบโตของแพลตฟอร์มและกำไรของบริษัท




ประมาณหนึ่งเดือนหลังจากที่อดีตพนักงานของเฟสบุ๊ค ฟรานซิส เฮาเกน ได้ออกมาเปิดโปงปัญหาข้างต้นของเฟสบุ๊คต่อสาธารณะ หัวหน้าการจัดการด้านนโยบายของเฟสบุ๊ค โมนิกา บิกเกริท์ กล่าวว่า เฟสบุ๊คไม่เคยและจะไม่ให้ความสำคัญต่อปริมาณการใช้ของลูกค้าในรูปแบบ engagement มากกว่าความปลอดภัยของผู้ใช้


ทั้งนี้ เฟสบุ๊คได้พยายามที่จะทำให้อดีตพนักงานคนดังกล่าวดูขาดความน่าเชื่อถือ โดยระบุว่าเธอไม่ได้เป็นผู้จัดการหรือดูแลปัญหาข้างตนโดยตรง ตามรายงานของ AP


นอกจากนี้ หลังจากที่เฟสบุ๊คทราบว่าสื่อหลายแห่งในสหรัฐฯได้รวบรวมข้อมูลถึงปัญหาต่างๆขององค์กรและพร้อมที่เผยแพร่ผ่าน Facebook Papers ทางฝ่ายประชาสัมพันธ์ของเฟสบุ๊คได้ระบุผ่านทวิตเตอร์ว่า การเลือกที่นำเอกสารภายในองค์กรแค่บางส่วนจากเอกสารเป็นล้านๆชิ้นมาเปิดเผยนั้น ไม่สามารถสะท้อนถึงภาพรวมที่แท้จริงภายในองค์กรได้ “ความจริงคือการที่บริษัทได้ลงทุนมากกว่า หนึ่งหมื่นสามพันล้านดอลลาร์เพื่อที่จะจ้างพนักงานมากกว่า 40,000 คน ให้คอยดูแลให้เฟสบุ๊คเป็นแพลตฟอร์มที่ปลอดภัยต่อผู้ใช้งาน”


โซเฟีย จางซึ่งเป็นอดีตพนักงานเฟสบุ๊คอีกรายหนึ่งได้เล่าว่า บริษัทโชเชียลมีเดียแห่งนี้ได้ให้พนักงานในองค์กรทำแบบสำรวจเป็นประจำถึงเรื่องที่ว่าเฟสบุ๊คทำให้โลกดีขึ้นทำให้โลกดีขึ้นหรือไม่ 


เธอบอกตอนที่เธอเริ่มทำงานกับเฟสบุ๊คประมาณ 70% ของพนักงานบอกว่าเฟสบุ๊คทำให้โลกดีขึ้น แต่ตัวเลขดังกล่าวได้ลดลงมาอยู่ที่ประมาณ 50% ตอนที่เธอถูกให้ออกจากงานในปี 2020 


 ณ ปัจจุบันนี้ เฟสบุ๊คไม่ได้มีการเปิดเผยยอดของผลของสำรว จว่าเป็นเช่นไร


(ที่มา สำนักข่าว AP)",https://www.voathai.com/a/facebook-papers-insights-into-the-the-company-profit-vs-user-wellfare-/6288305.html,"Thu, 28 Oct 2021 05:46:00 +0700"
จักรยานเหิน แท็กซี่ลอยฟ้า หรือยนต์นาวา - ทางเลือกหลากหลายสำหรับคนไม่ติดดิน,"ข่าวค่อนข้างดีสำหรับคนที่อาจเบื่อปัญหาจราจร หรือไม่ค่อยแน่ใจเรื่องความปลอดภัยบนท้องถนน เพราะบริษัทสตาร์ทอัพของญี่ปุ่น เยอรมนี และนครอัมสเตอร์ดัมของเนเธอร์แลนด์กำลังเร่งพัฒนาพาหนะทางเลือกใหม่สำหรับมนุษย์ที่ไม่อยากติดดิน


โดยบริษัทสตาร์ทอัพในญี่ปุ่นแห่งหนึ่งชื่อ A.L.I. Technologies ซึ่งทำธุรกิจเกี่ยวกับโดรนและด้วยความสนับสนุนจากบริษัทอุตสาหกรรมรายใหญ่ของญี่ปุ่นคือ Mitsubishi Electric และ Kyocera ได้พัฒนายานเหินที่มีรูปร่างคล้ายพาหนะซึ่งลอยตัวในอากาศในภาพยนตร์ชุด Star Wars ขึ้นและตั้งชื่อว่า “XTurismo Limited Edition” 




โดยยานเหินสีดำสลับแดงที่มีตัวถังคล้ายจักรยานยนต์และมีใบพัดยื่นออกมาทั้งสี่ด้านขนานกับพื้นดินเพื่อทำหน้าที่เป็นฐานเวลาที่จักรยานเหินดังกล่าวหย่อนตัวลงจากอากาศสู่พื้นนี้ขับเคลื่อนด้วยเครื่องยนต์แบบเชื้อเพลิงสันดาปพร้อมทั้งมีมอเตอร์ที่ทำงานด้วยแบตเตอรี่อีกสี่ตัวและสามารถลอยตัวเหนือพื้นดินในระดับความสูงได้หลายเมตรนานถึง 40 นาทีและเคลื่อนตัวด้วยความเร็วถึง 100 กิโลเมตรต่อชั่วโมงด้วย


อย่างไรก็ตามทางบริษัท A.L.I. Technologies ยอมรับว่าขณะนี้ทางบริษัทยังไม่ได้รับอนุญาตจากรัฐบาลญี่ปุ่นให้ใช้จักรยานเหินสำหรับการขนส่งผู้คนเหนือท้องถนนในญี่ปุ่นได้ และการใช้ในระยะสั้นคงถูกจำกัดอยู่เฉพาะในบางพื้นที่ เช่น ใช้โดยทีมกู้ภัยหรือเพื่อเข้าถึงพื้นที่ทุรกันดารซึ่งยากต่อการเข้าถึงทางถนน เป็นต้น


รอยเตอร์รายงานว่ายานเหินรุ่นแรกซึ่งเพิ่งออกจำหน่ายเมื่อต้นสัปดาห์นี้มีราคาตกคันละ 680,000 ดอลลาร์หรือกว่า 22 ล้านบาทไทย


อีกด้านหนึ่ง นักเดินทางที่จะไปยังกรุงโรมตั้งแต่ปี 2024 เป็นต้นไปอาจมีทางเลือกว่าจะเดินทางเข้าเมืองโดยรถแท็กซี่ซึ่งอาจใช้เวลาอย่างน้อย 45 นาที หรือจะใช้แท็กซี่ลอยฟ้ารูปร่างคล้ายเฮลิคอปเตอร์ขนาดเล็กซึ่งใช้พลังแบตเตอรี่และมีความจุสองที่นั่งโดยจะช่วยย่นเวลาลงได้เหลือเพียง 15 นาทีเท่านั้น




โครงการดังกล่าวซึ่งเป็นความร่วมมือระหว่างสนามบิน Fiumicino ของอิตาลีกับบริษัทสตาร์ทอัพชื่อ Volocopter คาดว่าบริการแท็กซี่ลอยฟ้าซึ่งบินขึ้นและลงได้ในแนวตั้งเหมือนเฮลิคอปเตอร์และจะคิดค่าบริการประมาณ 175 ดอลลาร์หรือราว 5,700 บาทไทยต่อเที่ยวนี้จะได้รับความสนใจและจะทำให้ราคาค่าบริการค่อยๆ ลดลง


ข้อดีสำหรับแท็กซี่ลอยฟ้าแบบนี้ก็คือเงียบและไม่สร้างมลภาวะ และขณะนี้กรุงโรมเป็นเมืองใหญ่ในยุโรปเมืองที่สามหลังจากกรุงปารีสและกรุงเบอร์ลินที่มีแผนจะนำบริการแท็กซี่ลอยฟ้าดังกล่าวมาใช้งาน


แต่ถ้าจักรยานเหินหรือแท็กซี่ลอยฟ้าอาจฟังดูน่าหวาดเสียวเกินไป นครอัมสเตอร์ดัมของเนเธอร์แลนด์ก็มีทางเลือกให้สำหรับการสัญจรตามคลองโดยสิ่งที่เรียกว่ายนต์นาวาหรือ “Roboat” เช่นกัน แต่ข้อแตกต่างสำหรับยนต์นาวาในเนเธอร์แลนด์นี้ก็คือพาหนะดังกล่าวซึ่งใช้พลังไฟฟ้าจะบังคับควบคุมตัวเองได้โดยไม่ต้องอาศัยมนุษย์ ดังนั้นจึงเป็นที่มาของชื่อว่า “Roboat” นั่นเอง




 


“Roboat” หรือเรือที่ขับเคลื่อนได้ด้วยตัวเองตามเวอร์ชั่นของเนเธอร์แลนด์นี้มีรูปร่างเหมือนเรือทั่วไปและมีขนาดเท่ารถยนต์ขนาดเล็ก แต่ข้อได้เปรียบก็คือยนต์นาวาดังกล่าวมีระบบนำทางแบบ GPS มีกล้องจับภาพระบบเลเซอร์พร้อมกล้องด้านข้างอีกหลายตัวเพื่อช่วยกำหนดตำแหน่งและทิศทางการเคลื่อนไหว


อย่างไรก็ตามขณะนี้ “Roboat” หรือยนต์นาวาดังกล่าวยังไม่ได้รับอนุญาตให้ใช้เพื่อรับส่งผู้คนได้ ดังนั้นการใช้ในขั้นต้นจึงจำกัดอยู่ที่การลำเลียงสินค้าและขนขยะก่อนเท่านั้น ถึงกระนั้นก็ตามเป็นที่คาดกันว่าโครงการ Roboat ซึ่งเป็นความร่วมมือระหว่างสถาบัน MIT ของสหรัฐฯ และนครอัมสเตอร์ดัมจะสามารถนำไปขยายผลเพื่อการใช้แบบอเนกประสงค์ได้ เช่น ทำเป็นสะพานชั่วคราว ใช้ต่อเป็นแพหรือเวทีกลางน้ำ หรือเป็นพาหนะเพื่อลำเลียงสินค้านอกเหนือจากการเป็นเรือเพื่อให้นักท่องเที่ยวได้ชมเมืองตามลำคลองแต่เพียงอย่างเดียว


ที่มา: Reuters",https://www.voathai.com/a/new-startup-vehicles-innovation-ct/6288751.html,"Thu, 28 Oct 2021 08:19:18 +0700"
สู่ความเท่าเทียมและพุทธบริษัท 4 ของภิกษุณีสองทวีป,"ภิกษุณี หรือ ภิกขุนี เป็นหนึ่งในสี่ของพุทธบริษัทที่พระพุทธเจ้าประดิษฐานตั้งแต่สมัยพุทธกาล ในขณะที่ภิกษุณีนิกายมหายานได้รับการสืบทอดมาจนถึงปัจจุบัน ภิกษุณีสายเถรวาท ซึ่งเป็นนิกายที่มีผู้นับถือปฏิบัติอย่างแพร่หลายในประเทศศรีลังกา และบางประเทศในเอเชียตะวันออกเฉียงใต้ รวมทั้งประเทศไทย ได้ขาดสิ้นลงไปเมื่อกว่าหนึ่งพันปีก่อน ในช่วงไม่กี่ทศวรรษที่ผ่านมา มีความพยายามที่จะฟื้นฟูภิกษุณีสงฆ์นิกายเถรวาทขึ้นมาอีกครั้ง โดยเริ่มต้นจากประเทศศรีลังกา ในช่วงปี พ.ศ.2541 จนทำให้มีสตรีที่นับถือพุทธศาสนานิกายเถรวาท เริ่มเดินทางไปศรีลังกาเพื่ออุปสมบทเป็นภิกษุณีมากขึ้น ก่อนที่การอุปสมบทเป็นภิกษุณีจะได้รับการฟื้นฟูในประเทศอื่น ๆ เช่น ออสเตรีเลีย และสหรัฐอเมริกา




ถึงแม้ในวันนี้ภิกษุณีสงฆ์นิกายเถรวาทจะได้รับการฟื้นฟู และเติบโตขึ้นมาอีกครั้ง จนมีภิกษุณีที่ได้รับการอุปสมบทแล้วอย่างน้อย 5,500 รูปในหลายประเทศทั่วโลก รวมทั้งภิกษุณีที่มีเชื้อสายชนพื้นเมืองอเมริกัน อย่างไรก็ตาม ภิกษุณีหลายรูปยังต้องเผชิญกับอุปสรรคที่แตกต่างกันออกไป มีการต่อต้านการฟื้นฟูภิกษุณีสงฆ์จากฝ่ายพระภิกษุ ในบางประเทศ โดยให้เหตุผลว่าภิกษุณีสงฆ์นั้นได้หมดไปนานแล้วและไม่สามารถนำกลับมาได้ ส่วนในประเทศไทย และเมียนมา ยังมีการห้ามไม่ให้พระเณรบวชให้กับผู้หญิง ภิกษุณีไทยไม่ได้รับการรับรองสถานะจากมหาเถรสมาคมและจากรัฐบาลไทย ทำให้มีสถานะก้ำกึ่งในทางกฎหมาย ถึงแม้ว่าการยอมรับจากคนในสังคมจะเพิ่มขึ้นตามลำดับก็ตาม


วีโอเอไทยได้จัดทำสารคดีพิเศษสองภาษา ""สู่ความเท่าเทียมและพุทธบริษัท 4 ของภิกษุณีสองทวีป"" (Fulfilling Buddha's Vision: In Ordination Buddhist Nuns Seek Equality) เรื่องราวของภิกษุณีไทย และภิกษุณีอเมริกัน ที่เข้าสู่ร่มกาสาวพัสตร์ด้วยศรัทธาแรงกล้าในพระธรรมคำสั่งสอนของพระพุทธเจ้า และทำหน้าที่เป็นผู้บุกเบิกหนทางให้กับสตรีที่มีเชื้อชาติและภูมิหลังที่หลากหลาย ที่ต้องการใช้ชีวิตนักบวชหญิงในรูปแบบที่พระพุทธเจ้าได้ทรงก่อตั้งไว้ โดยหวังว่าหนทางที่แผ้วถางเอาไว้นั้น จะนำไปสู่การเติมเต็มพุทธบริษัท 4 สมดังพุทธประสงค์ และนำมาซึ่งความเท่าเทียมในพุทธศาสนาอย่างแท้จริง",https://www.voathai.com/a/bhikkhunis-seek-equality-in-ordination/6288757.html,"Thu, 28 Oct 2021 08:30:52 +0700"
ผู้ค้าปลีกสหรัฐฯ ยกเลิกการจำหน่ายสินค้าต้องสงสัยละเมิดสิทธิมนุษยชนในจีน,"ผู้ค้าปลีกชั้นนำของสหรัฐฯ 3 รายประกาศยกเลิกการจัดจำหน่ายสินค้าของบริษัทผู้เชี่ยวชาญด้านงานระบบเฝ้าระวังภัย 2 แห่ง หลังมีรายงานว่า ทั้งคู่มีส่วนเกี่ยวข้องกับกรณีการละเมิดสิทธิมนุษยชนในมณฑลซินเจียงของจีน ซึ่งเป็นถิ่นที่อยู่ของชาวอุยกูร์และชนกลุ่มน้อยอื่นๆ ที่นับถือศาสนาอิสลาม


รายงานจากสื่อออนไลน์ TechCrunch ของสหรัฐฯ และเว็บไซต์ข่าว IPMW ระบุว่า บริษัท BestBuy บริษัท Home Depot และบริษัท Lowe ประกาศยกเลิกสัญญาทำธุรกิจกับบริษัท Lorex และบริษัท Ezviz ซึ่งสื่อทั้งสองแห่งทำรายงานเจาะประเด็นและตั้งข้อสงสัยเกี่ยวกับความเชื่อมโยงของทั้งคู่กับปัญหาการละเมิดสิทธิมนุษยชนในจีน


Home Depot ระบุในอีเมล์ที่ส่งถึง วีโอเอ ภาคภาษาจีนกลาง ว่า ทางบริษัทระงับการจำหน่ายสินค้าจากทั้ง Lorex และ Ezviz ทันทีที่รับทราบถึงปัญหาความเกี่ยวข้องกับสถานการณ์ในจีน เพื่อแสดงถึงการยึดมั่นตามสัญญาของบริษัทที่จะรักษามาตรฐานด้านจริยธรรมขั้นสูงสุดในการจัดหาสินค้าต่างๆ


ส่วน BestBuy นั้น ไม่ได้ติดต่อกลับมายัง วีโอเอ ภาคภาษาจีนกลาง ที่ได้สอบถามกรณีดังกล่าวไป แต่บริษัทแห่งนี้ได้แจ้งกับ TechCrunch ว่า ตน “ได้ยุติความสัมพันธ์ทางธุรกิจ” กับทั้ง Lorex และ Ezviz เช่นกัน


บริษัทเทคโนโลยี Lorex นั้นเป็นบริษัทลูกของบริษัท Dahua Technology ซึ่งเป็นธุรกิจที่รัฐบาลจีนถือหุ้นบางส่วนอยู่ ขณะที่ บริษัท Ezviz นั้นเป็นธุรกิจกล้องวงจรปิดที่มีบริษัท Hikvision ของทางการจีนเป็นเจ้าของอยู่ โดยทั้งคู่ถูกรัฐบาลสหรัฐฯ ขึ้นชื่อในบัญชีดำเมื่อปี ค.ศ. 2019 จากกรณีการจัดหาเทคโนโลยีต่างๆ ให้รัฐบาลกรุงปักกิ่งเพื่อสอดส่องเฝ้าระวังชนกลุ่มน้อยในประเทศ


แต่เนื่องจากมาตรการลงโทษทางเศรษฐกิจที่วอชิงตันประกาศใช้ต่อทั้งสองบริษัทเมื่อ 2 ปีที่แล้ว มีผลเฉพาะกับการขายสินค้าให้กับรัฐบาลสหรัฐฯ Lorex และ Ezviz จึงยังสามารถจัดจำหน่ายผลิตภัณฑ์ของตนให้กับบริษัทเอกชนทั้งหลายได้ต่อไป


ทั้งนี้ รายงานโดยกลุ่มฮิวแมนไรทส์วอท์ช (Human Rights Watch) เปิดเผยว่า สำนักความมั่นคงสาธารณะของมณฑลซินเจียง ใช้ระบบเทคโนโลยีที่ชื่อ Integrated Joint Operations Platform ในการเก็บรวบรวมข้อมูลของประชาชนผ่านการสแกนม่านตา กล่องดิจิทัลที่มีระบบจดจำใบหน้า และตัวอย่างดีเอ็นเอ รวมทั้งข้อมูลการใช้โทรศัทพ์มือถือด้วย


ขณะเดียว รายงานหลักปฏิบัติด้านสิทธิมนุษยชนรายประเทศประจำปี ค.ศ. 2020 ของกระทรวงการต่างประเทศสหรัฐฯ ระบุว่า Hikvision และบริษัทเทคโนโลยีอื่นๆ ของจีน มีส่วนร่วมในการพัฒนาระบบ “เตือนภัยอุยกูร์” (Uyghur alarm) ด้วยการใช้ระบบกล้องสแกนภาพใบหน้าด้วย พร้อมชี้ว่า รัฐบาลจีนทำการละเมิดสิทธิมนุษยชนอย่างร้ายแรงต่อชาวอุยกูร์ ด้วยการควบคุมตัวชาวอุยกูร์และชนกลุ่มน้อยที่เป็นชาวมุสลิมกว่า 1 ล้านคน ในค่ายกักกัน และยังจับผู้คนราว 2 ล้านคนเข้าโปรแกรมปรับทัศนคติ เป็นต้น


แต่จีนปฏิเสธข้อกล่าวหาทั้งหมด และย้ำว่า ค่ายดังกล่าวในมณฑลซินเจียงนั้นเป็นสถานที่เพื่อปรับความรู้ ที่มีจุดประสงค์ในการช่วยรับมือกับเหตุก่อการร้าย เพราะชาวอุยกูร์นั้นเป็นกลุ่มที่มีแนวคิดหัวรุนแรงและแบ่งแยกดินแดน",https://www.voathai.com/a/us-retailers-cancel-products-tech-companies-xinjiang-uyghur-human-rights-violations-china/6289445.html,"Fri, 29 Oct 2021 00:40:02 +0700"
อินเดียทดสอบ 'ขีปนาวุธอัคนี' แบบติดหัวรบนิวเคลียร์ได้ ท่ามกลางความตึงเครียดกับจีน,"สำนักข่าวเอพีรายงานว่า อินเดียได้ทำการทดสอบขีปนาวุธวิถีโค้งพิสัยไกลข้ามทวีป  แบบที่สามารถติดหัวรบนิวเคลียร์ได้ ท่ามกลางความตึงเครียดด้านพรมแดนกับจีน


แถลงการณ์ของรัฐบาลอินเดียยืนยันความสำเร็จของการทดสอบขีปนาวุธ อัคนี-5 (Agni-5) ที่ถูกยิงจากเกาะแห่งหนึ่งนอกชายฝั่งตะวันออกของอินเดีย และไปตกในอ่าวเบงกอล ""ด้วยความแม่นยำในระดับสูง"" 


แถลงการณ์ดังกล่าวระบุว่า การทดสอบครั้งนี้เป็นไปตามนโยบายของอินเดียที่ต้องการเสริมศักยภาพในการป้องกันตนเองโดยไม่รุกรานประเทศใดก่อน


ขีปนาวุธอัคนี-5 มีระยะทำการ 5,000 กิโลเมตร ซึ่งหมายความว่าจะสามารถโจมตีได้เกือบทุกส่วนของประเทศจีน ถือเป็นหนึ่งในความพยายามยกระดับอานุภาพของกองทัพอินเดียในช่วงไม่กี่ปีที่ผ่านมาเพื่อให้ทัดเทียมกับกองทัพจีน


อินเดียพัฒนาขีปนาวุธพิัยกลางและพิสัยไกลมาตั้งแต่กลางทศวรรษ 1990 โดยก่อนหน้านี้ อินเดียมีขีปนาวุธที่สามารถโจมตีได้ทุกที่ในปากีสถานซึ่งเป็นประเทศเพื่อนบ้านที่มีความขัดแย้งและก่อสงครามกันมาแล้ว 3 ครั้งนับตั้งแต่อินเดียประกาศอิสรภาพจากอังกฤษเมื่อปี ค.ศ. 1947


อย่างไรก็ตาม ความตึงเครียดระหว่างอินเดียกับจีนยกระดับขึ้นเมื่อปีที่แล้ว จากกรณีการปะทะกันของทหารจากทั้งสองฝ่ายบริเวณพรมแดนเทือกเขาหิมาลัย ทำให้มีทหารเสียชีวิตหลายราย 


นอกจากนี้ อินเดียยังแสดงความไม่พอใจต่อการที่จีนพยายามขยายอิทธิพลทางทหารและเศรษฐกิจเข้าไปในแถบมหาสมุทรอินเดียในช่วงหลายปีที่ผ่านมาด้วย",https://www.voathai.com/a/india-tests-nuclear-capable-missile-amid-tensions-with-china-/6289375.html,"Fri, 29 Oct 2021 01:32:48 +0700"
"ไมโครซอฟท์ ร่วมมือวิทยาลัยชุมชนทั่วสหรัฐฯ ผลิตบุคลากรป้อนงานด้านไซเบอร์ 250,000 ตำแหน่ง","ไมโครซอฟท์ (Microsoft) เปิดเผยในวันพฤหัสบดีว่า บริษัทมีแผนที่จะทำงานร่วมกับวิทยาลัยระดับชุมชน (community college) ทั่วสหรัฐฯ เพื่อผลิตบุคลากรมาป้อนส่วนงานได้ความมั่นคงทางไซเบอร์จำนวน 250,000 ตำแหน่ง ในช่วง 4 ปีข้างหน้า ตามรายงานของสำนักข่าว รอยเตอร์


โมโครซอฟท์ กล่าวว่า บริษัทจะมอบทุนการศึกษาหรือความช่วยเหลือในรูปแบบอื่นๆ ให้กับนักศึกษาราว 25,000 คน และจะจัดโครงการอบรบสำหรับอาจารย์จากวิทยาลัยชุมชนจำนวน 150 แห่งทั่วสหรัฐฯ พร้อมเตรียมหลักสูตรการสอนโดยไม่คิดค่าใช้จ่ายให้กับวิทยาลัยชุมชนทุกแห่ง รวมทั้งสถาบันการศึกษาที่มีแผนการเรียนการสอน 4 ปีทั่วประเทศด้วย


แบรด สมิธ ประธานบริษัทไมโครซอฟท์ กล่าวว่า ในช่วง 3 ปีข้างหน้า บริษัทจะลงทุนเป็นเงินหลายสิบล้านดอลลาร์เพื่อสนับสนุนโครงการนี้


ความคิดริเริ่มช่วยผลิตบุคลากรด้านความมั่นคงทางไซเบอร์ของไมโครซอฟท์นี้มีออกมา หลังสหรัฐฯ ต้องเผชิญกับการโจมตีจากแฮ็กเกอร์ในรูปแบบที่มีความซ้บซ้อนและมีผลเป็นวงกว้างที่สุดเท่าที่ประเทศนี้เคยประสบมาหลายครั้ง ซึ่งรวมถึง เหตุการจารกรรมล้วงข้อมูลเครือข่ายคอมพิวเตอร์ในสหรัฐฯ เมื่อปีที่แล้ว ซึ่งเรียกกันว่า โซลาร์วินด์ส (SolarWinds) ที่กระทบองค์กรเอกชนและหน่วยงานรัฐบาลต่างๆ มากถึง 18,000 แห่ง


 


(ที่มา: สำนักข่าว รอยเตอร์)",https://www.voathai.com/a/microsoft-community-college-cybersecurity-jobs-hacking/6289511.html,"Fri, 29 Oct 2021 01:25:47 +0700"
ภาวะขาดแคลนชิปประมวลผลส่งผลให้สายการผลิตรถในยุโรปหดตัวหนักในไตรมาส 3,"สถานการณ์การขาดแคลนชิปประมวลผลที่ขาดตลาดอยู่ทั่วโลก ทำให้ผู้ผลิตรถชั้นนำของยุโรปอย่างน้อย 2 ร้าย ต้องประสบปัญหาผลิตรถต่ำกว่าเป้าเป็นจำนวนมากในไตรมาสที่ 3 ของปี ตามรายงานของสำนักข่าว รอยเตอร์


บริษัทรถ โฟล์คสวาเกน (Volkswagen) ซึ่งเป็นผู้นำอุตสาหกรรมรถยุโรปและเป็นผู้ผลิตรถที่มีขนาดใหญ่เป็นอันดับที่ 2 ของโลก ประกาศปรับเป้าการนำส่งรถ พร้อมลดการคาดการณ์ยอดขายของตนในปีนี้ลง หลังผลกำไรในไตรมาสล่าสุดออกมาต่ำกว่าที่คาด


ผู้ผลิตรถสัญชาติเยอรมันแห่งนี้เปิดเผยว่า ในไตรมาสที่ 3 ที่เพิ่งผ่านไป บริษัทผลิตรถออกได้น้อยกว่าช่วงเดียวกันของปีที่แล้วถึงราว 800,000 คัน หรือประมาณ 35%


ขณะเดียวกัน บริษัท สเตลลานติส (Stellantis) ซึ่งเป็นผู้ผลิตรถอันดับที่ 4 ของโลก รายงานตัวเลขรายประมาณการได้ในไตรมาสที่แล้วลดลง 14% เนื่องจากปัญหาการขาดแคลนชิปประมวลผลประทบสายการผลิตและทำให้จำนวนรถที่ผลิตออกมานั้นต่ำกว่าเป้า 30% หรือราว 600,000 คัน


และแม้สถานการณ์การขาดแคลนชิปนั้นจะเริ่มผ่อนคลายลงพอควรแล้ว ผู้บริหารของ สเตลลานติส ยอมรับว่า ปัญหาด้านห่วงโซ่อุปทานโลกที่ยังดำเนินอยู่ทำให้ไม่สามารถประเมินว่า อุตสาหกรรมรถจะต้องรับมือกับปัญหาการขาดแคลนเซมิคอนดักเตอร์ไปอีกนานเพียงด


นับตั้งแต่เกิดวิกฤตการระบาดใหญ่ทั่วโลกของโควิด-19 เมื่อปีที่แล้ว โรงงานผลิตรถทั่วโลกต้องปิดทำการชั่วคราว ก่อนที่จะมาประสบปัญหาผลกระทบจากอุตสาหกรรมอิเลกทรอนิกส์สำหรับผู้บริโภคที่เกี่ยวข้องกับการผลิตชิป


ปัจจุบัน ชิปประมวลผลนั้นเป็นชิ้นส่วนสำคัญสำหรับการผลิตรถ ตั้งแต่ระบบเบรก ไปจนถึงระบบพวงมาลัย และระบบความบันเทิงภายในรถ


การขาดแคลนชิ้นส่วนนี้ ทำให้ผู้ผลิตรถทั่วโลกต้องปรับลดหรือระงับการผลิต ทั้งยังส่งผลให้ราคารถที่ผลิตออกมาแล้วและเพิ่งผลิตตามออกมาพุ่งขึ้น เนื่องจากความต้องการผู้บริโภคที่สูงกว่าอุปทานด้วย


 


(ที่มา: สำนักข่าว รอยเตอร์)",https://www.voathai.com/a/chip-shortage-european-auto-production-decline/6289609.html,"Fri, 29 Oct 2021 02:22:11 +0700"
อาเซียนจับมือจีน ยกระดับความสัมพันธ์เชิงยุทธศาสตร์แบบครอบคลุม,"สมาคมประชาชาติเอเชียตะวันออกเฉียงใต้ หรือ อาเซียน แถลงในวันพฤหัสบดีว่า ได้บรรลุข้อตกลงกับจีนที่จะยกระดับความสัมพันธ์ของทั้งสองฝ่ายไปเป็น ""พันธมิตรเชิงยุmธศาสตร์แบบครอบคลุม"" หรือ comprehensive strategic partnership ตามรายงานของสำนักข่าวรอยเตอร์


เมื่อวันพุธ อาเซียนเพิ่งบรรลุข้อตกลงยกระดับความสัมพันธ์ลักษณะเดียวกันกับออสเตรเลีย ซึ่งถือเป็นชัยชนะเชิงสัญลักษณ์ของรัฐบาลกรุงแคนเบอร์ราที่สามารถจัดทำข้อตกลงดังกล่าวกับอาเซียนได้ก่อนจีน 


โดยที่ผ่านมา ภูมิภาคเอเชียตะวันออกเฉียงใต้ได้กลายเป็นสมรภูมิเชิงยุทธศาสตร์ระหว่างรัฐบาลจีนกับรัฐบาลกรุงวอชิงตันที่มีออสเตรเลียเป็นพันธมิตรสำคัญ


""เมียนมายังคงเป็นส่วนสำคัญของอาเซียน""


สมเด็จพระราชาธิบดีสุลต่านแห่งบรูไน ฮัสซานัล โบลเกียห์ ในฐานะประธานอาเซียนในปีนี้ ทรงแถลงข่าวเรื่องการยกระดับความสัมพันธ์ระหว่างอาเซียนกับจีนในวันพฤหัสบดีที่กรุงบันดาร์เสรีเบกาวัน นอกจากนี้ทรงได้ระบุถึงอนาคตของเมียนมาในสมาคมอาเซียน หลังจากที่ผู้นำรัฐบาลทหารเมียนมาไม่ได้รับเชิญเข้าร่วมการประชุมสุดยอดอาเซียนในสัปดาห์นี้


สุลต่านแห่งบรูไน ตรัสว่า เมียนมายังคงเป็นส่วนสำคัญของ ""ครอบครัวอาเซียน"" และสถานะความเป็นสมาชิกภาพของเมียนมายังคงดำรงอยู่เช่นเดิม 


สมาคมอาเซียนระบุว่า พลเอกมิน อ่อง หล่าย ไม่ได้รับเชิญให้เข้าร่วมประชุมเพราะไม่สามารถปฏิบัติตาม ""ฉันทามติ 5 ข้อ"" ซึ่งตกลงไว้กับอาเซียนเมื่อเดือนเมษายน ซึ่งรวมถึงการยุติความรุนแรง เริ่มการเจรจาและอำนวยความสะดวกให้ความช่วยเหลือด้านมนุษยธรรมเข้าไปในเมียนมา ตลอดจนอนุญาตให้ผู้แทนของอาเซียนเดินทางไปยังเมียนมาเพื่อไกล่เกลี่ยความขัดแย้งด้วย


อย่างไรก็ตาม รัฐมนตรีว่าการกระทรวงการต่างประเทศมาเลเซีย ซาอีฟัดดิน อับดุลลาห์ กล่าวว่า ยังไม่ชัดเจนว่าเมียนมาจะเข้าร่วมการประชมสุดยอดของอาเซียนในอนาคตได้หรือไม่ และยังไม่สามารถยืนยันได้เช่นกันว่า เมียนมาจะยังคงเป็นส่วนหนึ่งในการจัดประชุมของสมาคมอาเซียนต่อไปหรือไม่",https://www.voathai.com/a/asean-upgrades-strategic-ties-with-china-says-myanmar-a-key-member/6289383.html,"Fri, 29 Oct 2021 01:52:36 +0700"
ข่าวกรองเกาหลีใต้เผย 'ผู้นำคิม' น้ำหนักลด 20 กก. แต่ยังแข็งแรงดี,"หน่วยงานข่าวกรองของรัฐบาลเกาหลีใต้เปิดเผยว่า ผู้นำเกาหลีเหนือ คิม จอง อึน มีน้ำหนักตัวลดลงราว 20 กิโลกรัม แต่ยังคงมีสุขภาพแข็งแรง และกำลังพยายามสร้างความจงรักภักดีในหมู่ประชาชนท่ามกลางปัญหามากมายทางเศรษฐกิจ 


สำนักงานข่าวกรองเกาหลีใต้ (NIS) เปิดเผยรายงานต่อรัฐสภาเกาหลีใต้ในวันพฤหัสบดีว่า ได้ใช้วิธีวิเคราะห์วิดีโอของผู้นำคิม จอง อึน วัย 37 ปี ด้วยเทคโนโลยีปัญญาประดิษฐ์ ประกอบกับวิธีอื่น ๆ ในการตรวจสอบลักษณะทางกายภาพของผู้นำเกาหลีเหนือซึ่งดูเหมือนจะซูบผอมลงไป


ข่าวลือเกี่ยวกับสุขภาพของผู้นำเกาหลีเหนือถูกพูดถึงอย่างมากในสื่อต่าง ๆ ในช่วงหลายเดือนที่ผ่านมา โดยหนังสือพิมพ์แท็บลอยด์ฉบับหนึ่งกล่าวอ้างว่า ผู้นำคิมใช้คนที่มีลักษณะเหมือนกันให้ปรากฎตัวต่อประชาชนแทนตนเอง 


อย่างไรก็ตาม NIS ได้ปฏิเสธข่าวนี้ และ ส.ส.เกาหลีใต้ คิม เบียง-กี เปิดเผยว่า ทาง NIS ได้กล่าวกับรัฐสภาในกรุงโซลว่า ผู้นำคิมมีน้ำหนักลดลงจาก 140 กก. เหลือ 120 กก. พร้อมระบุว่า ผู้นำคิมยังคงมีสขภาพแข็งแรง และได้ปฏิบัติภารกิจต่าง ๆ เป็นเวลา 70 วันแล้วในปีนี้ ซึ่งเพิ่มขึ้นจากปีที่แล้ว 45% 




 


ส.ส.คิม เบียง-กี กล่าวด้วยว่า ผู้นำคิมได้สั่งให้นำรูปภาพของคุณปู่ คิม อิล ซุง และบิดา คิม จอง อิล อดีตผู้นำเกาหลีเหนือรุ่นแรกและรุ่นที่สอง ออกจากห้องประชุมของพรรคแรงงานเกาหลีเหนือด้วย


ขณะที่ ส.ส.อีกผู้หนึ่ง คือ ฮา แต-เกียง เปิดเผยข้อมูลจาก NIS เช่นกันว่า เวลานี้เกาหลีเหนือได้เริ่มใช้คำเรียกแนวคิดทางการเมืองในปัจจุบันนี้ว่า ""คิมจองอึนนิซึ่ม"" แทนคำเดิมคือ ""คิมจองอิลลิซึ่ม"" และ ""คิมอิลซุงลิซึ่ม"" อีกด้วย




 


รายงานของ NIS ระบุด้วยว่า เวลานี้เกาหลีเหนือกำลังประสบความยากลำบากทางเศรษฐกิจมากที่สุดนับตั้งแต่ผู้นำคิม จอง อึน ครองอำนาจเมื่อ 10 ปีที่แล้ว เนื่องจากกระบาดของโคโรนาไวรัส โดยปริมาณค้ากับจีนลดลง 2 ใน 3 ในปีนี้เทียบกับปีที่แล้ว ในขณะที่ราคาสินค้าและอาการต่าง ๆ แพงขึ้น และเกิดปัญหาขาดแคลนยาและสินค้าจำเป็น 


NIS รายงานด้วยว่า เกาหลีเหนือได้เริ่มผ่อนคลายการควบคุมโควิด-19 ตามแนวพรมแดนและท่าเรือต่าง ๆ เพื่อให้ความช่วยเหลือจากต่างชาติสามารถเข้าไปได้บ้างแล้ว",https://www.voathai.com/a/seoul-north-korean-leader-lost-20-kilograms-but-remains-healthy/6289356.html,"Fri, 29 Oct 2021 02:38:54 +0700"
วิกฤตภายในของเฟสบุ๊ค กับ 5 โจทย์ใหญ่ที่รออยู่,"ในช่วงหลายสัปดาห์ที่ผ่านมา เฟสบุ๊ค (Facebook) ประสบกับคลื่นยักษ์ที่ถาโถมเข้าใส่ จากการที่อดีตพนักงานออกมาเปิดเผย เกี่ยวกับวิธีการทำธุรกิจของสื่อสังคมออนไลน์ยักษ์ใหญ่แห่งนี้ ที่กล่าวหาว่า บริษัทเป็นต้นตอของปัญหาใหญ่ทางสังคมทั่วโลก ตั้งแต่ประเด็นการลักลอบค้ามนุษย์ ไปจนถึงเหตุการณ์ใช้ความรุนแรงที่นำมาซึ่งการสูญเสียชีวิตของผู้คน


และสถานการณ์ของ เฟสบุ๊ค ยังไม่มีทีท่าว่าจะคลี่คลายลงในเร็วๆ นี้ โดยเฉพาะหลังมีการเปิดเผยในสัปดาห์นี้ว่า บริษัทไม่ได้ทำตามพันธสัญญาที่จะส่งเสริมเสรีภาพการแสดงออก ขณะที่ ปล่อยให้ระบบอัลกอริทึ่มของตนทำงานโดยนำพาผู้ใช้งานไปสู่ข้อมูลเนื้อหาที่เชื่อมโยงกับความคิดสุดโต่งและใช้ความรุนแรงโดยไม่ทำการใดๆ เพื่อป้องกันเลย




 


แต่ มาร์ค ซัคเคอร์เบิร์ก ซีอีโอของเฟสบุ๊ค กล่าวระหว่างการแถลงข่าวผลประกอบการไตรมาสล่าสุดเมื่อวันจันทร์ว่า สิ่งที่เกิดขึ้นทั้งหมดเป็นฝีมือของสื่อทั้งหลายที่ป้ายสีบริษัทของตน


อย่างไรก็ตาม ปัญหาที่ เฟสบุ๊ค ยังแก้ไม่ได้และความท้าทายทางธุรกิจอื่นๆ ที่ยังรออยู่ ทำให้บริษัทแห่งนี้ต้องเตรียมตัวรับมือกับโจทย์ใหญ่ 5 โจทย์ที่กำลังจะพุ่งเข้ามาในไม่ช้านี้แล้ว


 


กระบวนการตรวจสอบโดย กลต.สหรัฐ

หลัง ฟรานซิส เฮาเกน อดีตผู้จัดการฝ่ายผลิตภัณฑ์ของ เฟสบุ๊ค นำเอกสารจำนวนหลายพันหน้าออกมาเปิดเผยต่อสมาชิกรัฐสภาสหรัฐฯ และสื่อมวลชนทั้งหลายเมื่อเดือนที่แล้ว ก็มีรายงานเกี่ยวกับหลักปฏิบัติในการทำธุรกิจของผู้ให้บริการสื่อสังคมออนไลน์ชั้นนำแห่งนี้ ที่เป็นเจ้าของแอปยอดนิยม อย่าง อินสตาแกรม (Instagram) และ วอทส์แอป (WhatsApp) ออกมามากมาย โดยเอกสารบางส่วนได้ตกไปถึงมือของ คณะกรรมการกำกับหลักทรัพย์และตลาดหลักทรัพย์ (กลต.) เรียบร้อยแล้วด้วย ซึ่งทำให้หลายฝ่ายมองว่า มีความน่าจะเป็นที่หน่วยงานกำกับดูแลกิจการแห่งนี้จะสั่งสอบสวน เฟสบุ๊ค ในไม่ช้า แม้ว่า กลต. จะยังไม่ได้ออกมาระบุว่า ทางหน่วยงานได้เริ่มหรือจะมีการเริ่มทำการสอบสวนใดๆ หรือไม่ก็ตาม




 


คดีว่าด้วยการต่อต้านการผูกขาด

ปัจจุบัน เฟสบุ๊ค ยังต่อสู้คดีที่ คณะกรรมาธิการการค้าของรัฐบาลสหรัฐฯ (Federal Trade Commission - FTC) ยื่นฟ้องว่า บริษัทแห่งนี้ทำการผูกขาดธุรกิจตลาดสื่อสังคมออนไลน์อยู่ และสั่งให้บริษัทขายธุรกิจ อินสตาแกรม และ วอทส์แอป ออกเสีย ขณะที่ เฟสบุ๊ค ออกมายืนยันว่า ตนไม่ได้ทำการผูกขาดใดๆ ก่อนที่ เฮาเกน จะเปิดเผยเอกสารที่ระบุว่า บริษัทแห่งนี้ทราบดีอยู่แล้วว่า ตนควบคุมตลาดอยู่มากเพียงใด


 


การดำเนินทางด้านนิติบัญญัติต่างๆ

สมาชิกสภาคองเกรสของสหรัฐฯ ที่สังกัดทั้งสองพรรคและรับฟังข้อมูลจาก เฮาเกน แล้ว แสดงจุดยืนไม่พอใจเหมือนกันเกี่ยวกับสิ่งที่ เฟสบุ๊ค ทำ ซึ่งก็คือ การรับรู้ว่าแพลตฟอร์มของตนเป็นภัยต่อสุขภาพจิตของผู้ใช้งานที่เป็นวัยรุ่น โดยเฉพาะกลุ่มเด็กสาว แต่ไม่ได้ลงมือทำการแก้ไขใดๆ


และในเวลานี้ มีร่างกฎหมายใหม่ๆ หลายฉบับกำลังอยู่ในกระบวนการพิจารณา ซึ่งหากมีการผ่านออกมาใช้งานจริง ก็จะเปลี่ยนแปลงโครงสร้างการควบคุมธุรกิจเทคโนโลยีสื่อสังคมออนไลน์อย่างเข้มข้นขึ้น เช่น การจัดอันดับความปลอดภัยสำหรับผู้ใช้งานในช่วงอายุต่างๆ และเรทติ้งเนื้อหาที่ปรากฏในแพลตฟอร์มทั้งหลาย รวมทั้งการบังคับให้บริษัทผู้ให้บริการ เช่น เฟสบุ๊ค ต้องออกมารับผิดชอบกรณีเผยแพร่ข้อมูลเท็จ และเปิดทางให้ผู้ใช้งานปกป้องความเป็นส่วนตัวของตนให้มากยิ่งขึ้น เป็นต้น




 


 


 


กระแสความไม่พอใจภายในองค์กร

เอกสารเกี่ยวกับการทำธุรกิจของ เฟสบุ๊ค ที่ได้รับการเปิดเผยในช่วงสัปดาห์นี้แสดงให้เห็นว่า พนักงานของบริษัทนั้นมีความไม่พอใจเกี่ยวกับภาพลักษณ์ของ เฟสบุ๊ค พอควร โดยดูได้จากข้อความที่พนักงานส่งกันเป็นการภายใน และการร้องเรียนของพนักงานเกี่ยวกับการจับตาตรวจสอบเนื้อหาที่ส่งผ่านแพลตฟอร์มแห่งนี้ เป็นต้น


เอกสารเหล่านั้นยังแสดงให้เห็นว่า พนักงานของบริษัทค่อยๆ ทยอยลาออกกันแล้ว โดยเฉพาะผู้ที่มีหน้าที่จัดการกับประทุษวาจา (hate speech) และข้อมูลผิดๆ ทั้งหลาย เพราะไม่เชื่อว่า ฝ่ายบริหารของบริษัทสนับสนุนนโยบายนี้อย่างจริงจัง


 


การคว่ำบาตรของผู้ลงโฆษณา

เมื่อปีที่แล้ว กลุ่ม Anti-Defamation League จัดกิจกรรมกดดันให้บริษัททั้งหลายระงับการลงโฆษณาใน เฟสบุ๊ค เป็นการชั่วคราว เพื่อประท้วงการที่สื่อสังคมออนไลน์แห่งนี้ไม่กำจัดประทุษวาจาและข้อมูลทำนองดังกล่าวออกไปจากแพลตฟอร์มของตน


โจนาธาน กรีนแบล็ตต์ ซีอีโอของกลุ่มนี้ ระบุในคำแถลงที่ส่งให้กับ วีโอเอ ว่า ทางกลุ่มกำลังจะกลับมาจัดกิจกรรมดังว่านี้อีกครั้งแล้ว โดยกำลังมีการเตรียมการเพื่อตัดสินใจว่า จะทำการอย่างใดเพื่อนำไปสู่การเปลี่ยนแปลงที่ดีต่อ เฟสบุ๊ค ในที่สุด",https://www.voathai.com/a/facebook-disclosures-challenges-whistleblower/6289723.html,"Fri, 29 Oct 2021 03:28:41 +0700"
"เฟสบุ๊คเปลี่ยนชื่อบริษัทเป็น ""เมตา"" เน้นส่งเสริมเทคโนโลยีโลกเสมือน","มาร์ค ซัคเคอร์เบิร์ก ซีอีโอของบริษัทเทคโนโลยี เฟสบุ๊ค (Facebook) ประกาศเปลี่ยนชื่อบริษัทเป็น เมตา (Meta) ในความพยายามส่งเสริมเทคโนโลยีความเป็นจริงเสมือน หรือ Virtual Reality แห่งอนาคต ภายใต้คอนเซปต์ที่เรียกว่า เมตาเวอร์ส (metaverse) 


ซัคเคอร์เบิร์ก อธิบายว่า เมตาเวอร์ส คือ ""สิ่งแวดล้อมเสมือน"" ที่เชื่อมโยงชุมชนเสมือนจริงต่าง ๆ เข้าด้วยกัน โดยผู้ใช้สามารถพบปะกัน ทำงาน เล่น ซื้อของออนไลน์ หรือเข้าสื่อสังคมออนไลน์ ผ่านเทคโนโลยีเสมือนจริง (Virtual Reality) และเทคโนโลยีเสริมจริง (Augmented Reality) รวมทั้งแอปในโทรศัพท์มือถือ หรืออุปกรณ์อื่น ๆ 


ซีอีโอของเฟสบุ๊ค กล่าวว่า ชื่อ ""Facebook"" นั้นมิได้สะท้อนให้เห็นถึงทุกอย่างที่ทางบริษัทกำลังทำอยู่อีกต่อไป ซึ่งนอกเหนือจากสื่อสังคมออนไลน์แล้ว เฟสบุ๊คยังมีธุรกิจเกี่ยวกับอุปกรณ์สำหรับเทคโนโลยีเสมือนจริงต่าง ๆ ที่เชื่อมต่อผู้คนเข้าด้วยกัน


ภายใต้การเปลี่ยนชื่อใหม่นี้ สื่อสังคมออนไลน์ต่าง ๆ ของบริษัท รวมทั้ง เฟสบุ๊ค วอทส์แอป (WhatsApp) และอินสตาแกรม (Instagram) จะยังคงใช้ชื่อเดิมต่อไป เช่นเดียวกับโครงสร้างขององค์กรที่จะยังไม่มีการเปลี่ยนแปลง แต่สัญลักษณ์ของบริษัทในตลาดหลักทรัพย์จะเปลี่ยนเป็น ""MVRS"" ตั้งแต่วันที่ 1 ธันวาคมเป็นต้นไป






 มาร์ค ซัคเคอร์เบิร์ก พูดถึงการมุ่งหน้าสู่เมตาเวอร์สตั้งแต่เมื่อเดือนกรกฎาคม และบริษัทแห่งนี้ยังได้ลงทุนพัฒนาเทคโนโลยี VR และ AR อย่างมาก โดยได้เปิดตัวอุปกรณ์ใหม่ๆ เช่น หูฟัง Oculus VR ออกมา พร้อมกับเร่งออกแบบอุปกรณ์แว่นตา และสายรัดข้อมือ AR อยู่ด้วย


และเมื่อวันจันทร์ที่ผ่านมา เฟสบุ๊ค ซึ่งมีบริษัทลูกที่นำเสนอแพลตฟอร์มเทคโนโลยีอื่นๆ ในสังกัดมากมาย เช่น วอทส์แอป และ อินสตาแกรม เพิ่งประกาศแผนจ้างงานเพิ่ม 10,000 ตำแหน่งในสหภาพยุโรป เพื่อสร้าง metaverse อันเป็นแผนงานที่ ซัคเคอร์เบิร์ก ออกมาโปรโมทด้วยตนเอง


ซัคเคอร์เบิร์ก กล่าวว่า เมตาเวอร์สจะสามารถไปถึงผู้คนราว 1,000 ล้านคนภายในทศวรรษหน้า ซึ่งเชื่อว่าจะกลายเป็น ""ระบบนิเวศน์ใหม่"" ที่ช่วยสร้างงานด้านเทคโนโลยีได้หลายล้านตำแหน่งในอนาคต  


อย่างไรก็ตาม นักวิจารณ์บางคนชี้ว่า การเปลี่ยนชื่อครั้งนี้อาจเป็นความพยายามของเฟสบุ๊คในการ ""เบี่ยงประเด็น"" จากรายงาน Facebook Papers ซึ่งเป็นเอกสารหลายพันหน้าเกี่ยวกับการทำธุรกิจของสื่อสังคมออนไลน์นี้ที่ถูกรวบรวมจากคนภายในองค์กรและสื่อต่างๆ ในสหรัฐฯ ชี้ถึงความขัดแย้งในบริษัทเและปัญหาต่าง ๆ ที่เกิดขึ้นต่อการใช้งานของเฟสบุ๊คซึ่งมีผู้ใช้ราวสามพันล้านคนทั่วโลก


อดีตพนักงานของเฟสบุ็ค ฟรานเชส เฮาเกน เปิดเผยว่า ข้อมูลส่วนหนึ่งของเอกสารดังกล่าวชี้ให้เห็นว่า เฟสบุ๊คเพิกเฉยหรือลดความสำคัญของคำเตือนเรื่องผลกระทบทางลบจากสื่อสังคมออนไลน์นี้ต่อกลุ่มคนบางกลุ่ม โดยเฉพาะเด็กวัยรุ่นหญิง 


ลอร่า รีส ที่ปรึกษาด้านการตลาด เปรียบเทียบการเปลี่ยนชื่อของเฟสบุ๊คในครั้งนี้ว่าเหมือนกับที่บริษัทพลังงาน BR พยายามปรับชื่อบริษัทเป็น ""Beyond Petroleum"" เพื่อหนีจากการถูกวิจารณ์ว่าเป็นตัวการทำลายสิ่งแวดล้อม",https://www.voathai.com/a/facebook-inc-rebrands-as-meta-to-stress-metaverse-plan-/6289837.html,"Fri, 29 Oct 2021 03:58:36 +0700"
'ไบเดน' มุ่งหน้าเยือนยุโรป ร่วมประชุม G-20 และ COP26,"ประธานาธิบดีโจ ไบเดน และสุภาพสตรีหมายเลขหนึ่ง จิล ไบเดน เดินทางออกจากทำเนียบขาวเพื่อขึ้นเครื่องบินแอร์ ฟอร์ซ วัน ไปยังยุโรป โดยมีกำหนดการสำคัญคือการประชุมกลุ่ม G-20 ที่กรุงโรม  และประชุมสภาพภูมิอากาศโลก COP26 ของสหประชาชาติ ที่เมืองกลาสโกว์ ประเทศสก็อตแลนด์ 


ที่กรุงโรม ประธานาธิบดีไบเดนจะร่วมประชุมสุดยอด G-20 ในวันที่ 30-31 ตุลาคม ซึ่งมีประเด็นสำคัญเรื่องการระบาดของโควิด-19 การเปลี่ยนแปลงของสภาพภูมิอากาศโลก รวมทั้งการฟื้นฟูเศรษฐกิจโลก 


ขณะอยู่ที่กรุงโรม ผู้นำสหรัฐฯ ยังจะเข้าพบพระสันตะปาปาฟรานซิส ผู้นำศาสนาคริสต์นิกายโรมันคาธอลิก โดยประธานาธิบดีไบเดนคือหนึ่งในผู้นับถือศาสนาคริสต์นิกายนี้ด้วย


ต่อจากนั้น ปธน.ไบเดน จะเดินทางต่อไปยังสก็อตแลนด์ เพื่อร่วมประชุม COP26 ที่เมืองกลาสโกว์ ในวันที่ 1-2 พฤศจิกายน 


ในการประชุมสุดยอดทั้งสองวาระนี้ ประธานาธิบดีสี จิ้งผิง ของจีน และประธานาธิบดีวลาดิเมียร์ ปูติน ของรัสเซีย ต่างไม่ได้เดินทางมาร่วมประชุมด้วยตัวเอง แต่จะใช้วิธีประชุมผ่านวิดีโอออนไลน์ ทำให้ประธานาธิบดีไบเดนจะกลายเป็นผู้นำการประชุมดังกล่าว ตามคำกล่าวของที่ปรึกษาด้านความมั่นคงของทำเนียบขาว เจค ซัลลิแวน ในสัปดาห์นี้",https://www.voathai.com/a/biden-heading-to-g-20-cop26/6289915.html,"Fri, 29 Oct 2021 05:10:00 +0700"
ไบเดนเผยตัวเลขแผนลงทุนพัฒนาสังคมและทรัพยากรมนุษย์ที่ต่ำกว่าเดิมราว 50%,"ในวันพฤหัสบดีประธานาธิบดีไบเดนออกเดินทางจากสหรัฐฯ ไปยังกรุงโรมเพื่อเข้าร่วมการประชุมระดับผู้นำของกลุ่มประเทศ G-20 ระหว่างวันที่ 30 ถึง 31 ตุลาคม ซึ่งคาดว่าจะมีการหารือเรื่องต่างๆ ตั้งแต่ปัญหาโรคระบาดใหญ่โควิด-19 การเปลี่ยนแปลงสภาพภูมิอากาศของโลกและประเด็นปัญหาอื่นๆ ที่เกี่ยวข้องกับเศรษฐกิจโลก เช่น การชะงักงันในระบบห่วงโซ่อุปทาน และปัญหาราคาพลังงานที่สูงขึ้น


ระหว่างที่อยู่ในอิตาลีประธานาธิบดีไบเดนมีกำหนดเข้าเฝ้าสมเด็จพระสันตะปาปาฟรานซิสที่กรุงวาติกันด้วย หลังจากนั้นผู้นำสหรัฐฯ จะเดินทางต่อไปยังเมืองกลาสโกว์ของสก๊อตแลนด์เพื่อร่วมการประชุม COP26 ขององค์การสหประชาชาติระหว่างวันที่ 1-2 พฤศจิกายน


ก่อนออกเดินทางจากสหรัฐฯ ประธานาธิบดีไบเดนได้เปิดเผยเค้าโครงของแผนงานเรื่องการลงทุนในทรัพยากรมนุษย์ของสหรัฐฯ หรือที่เรียกว่า Human Infrastructure ซึ่งจะใช้เงิน 1.75 ล้านล้านดอลลาร์เพื่อช่วยสร้างหลักประกันทางสังคมให้กับครอบครัวอเมริกันและช่วยผลักดันระบบเศรษฐกิจของสหรัฐฯ ให้เปลี่ยนไปใช้พลังงานสะอาดและลดการปล่อยก๊าซเรือนกระจกด้วย


อย่างไรก็ตามตัวเลขสำหรับแผนงาน Human Infrastructure ที่มีการเปิดเผยวันนี้คือ 1.75 ล้านล้านดอลลาร์นั้นนับว่าน้อยกว่าตัวเลขที่ประธานาธิบดีไบเดนได้เคยกล่าวถึงและเสนอให้สมาชิกพรรคเดโมแครตพิจารณาเมื่อหลายสัปดาห์ก่อนถึงราวครึ่งหนึ่ง แต่ผู้นำสหรัฐฯ ก็ยอมรับว่าไม่มีใครที่จะได้ในทุกสิ่งที่ต้องการและทุกอย่างขึ้นกับการเจรจาและการยอมโอนอ่อนผ่อนปรน


และว่าถึงแม้ตัวเลขงบประมาณที่จำเป็นต้องใช้ในแผนงานเพื่อสร้างหลักประกันทางสังคมและเพื่อความมั่นคงของมนุษย์นี้จะลดลงกว่าเดิมก็ตามแต่ข้อเสนอดังกล่าวก็เรียกได้ว่าเป็นการลงทุนอย่างสำคัญเพื่ออนาคตของประเทศและของประชาชน


เดิมนั้นประธานาธิบดีไบเดนต้องการให้สภาคองเกรสจัดสรรงบประมาณ 3.5 ล้านล้านดอลลาร์เพื่อลงทุนด้านความมั่นคงทางสังคมและทรัพยากรมนุษย์ของสหรัฐฯ แต่ปัญหาขณะนี้อยู่ที่จุดยืนและความเห็นซึ่งแตกต่างกันภายในพรรคเดโมแครตเองโดยเฉพาะระหว่างสมาชิกของพรรคกลุ่มก้าวหน้ากับกลุ่มแนวทางสายกลาง อย่างเช่นสมาชิกรัฐสภาของพรรคเดโมแครตแนวทางสายกลางคือวุฒิสมาชิก Joe Manchin จากรัฐเวสต์เวอร์จิเนียและวุฒิสมาชิก Kyrsten Sienma รัฐอาริโซนาผู้ไม่ต้องการให้มีการใช้งบประมาณมากเกินไปหรือมีการเรียกเก็บภาษีเพิ่มขึ้นจากธุรกิจของสหรัฐ",https://www.voathai.com/a/news-biden-g20-ct/6290433.html,"Fri, 29 Oct 2021 09:06:29 +0700"
ภาวะโลกร้อนสะเทือนชีวิตกบและพะยูนแมนนาที,"การเปลี่ยนแปลงสภาพภูมิอากาศผิดธรรมชาติ ทำให้สิ่งมีชีวิตมากมายต้องเร่งปรับตัวให้ทันกับความผันแปรของสภาพอากาศ แต่บางครั้งก็อาจไม่ทันการณ์ เมื่อล่าสุดมีรายงานจากหน่วยงานอนุรักษ์ปลาและสัตว์ป่าของมลรัฐฟลอริดา (Florida Fish and Wildlife Commission) เผยข้อมูลที่น่ากังวลถึงความเป็นไปของพะยูนแมนนาที สัตว์เลี้ยงลูกด้วยน้ำนมขนาดใหญ่และเคลื่อนที่ได้ช้า ซึ่งอาศัยอยู่ในน่านน้ำของรัฐฟลอริดา ตายไปมากถึง 974 ตัว อ้างอิงจากสถิติที่เก็บข้อมูลล่าสุดถึงวันที่ 15 ตุลาคมที่ผ่านมา


หน่วยงานด้านการอนุรักษ์ปลาและสัตว์ป่าของรัฐฟลอริดาดังกล่าวระบุว่าเฉพาะจนถึงช่วงกลางเดือนตุลาคมปีนี้ พะยูนแมนนาทีตายไปแล้วมากกว่าสองเท่าตัวเมื่อเทียบกับตัวเลขทั้งปีของปีที่แล้ว และตัวเลขการตายนี้คิดเป็นสัดส่วนมากกว่า 10% ของประชากรพะยูนแมนนาทีในรัฐฟลอริดา โดยถือเป็นสถิติสูงสุดเท่าที่มีการบันทึกมา อีกทั้งยังแสดงความกังวลว่า ฤดูหนาวและสภาพอากาศเย็นจัดที่คืบคลานเข้ามา จะนำไปสู่การตายของเหล่าพะยูนแมนนาทีระลอกใหม่ด้วย


สำหรับสาเหตุการตายของพะยูนแมนนาที หน่วยงานด้านสิ่งแวดล้อมของรัฐฟลอริดา ชี้ว่า ไม่ได้มีปริศนาอะไรซ่อนอยู่ เพราะตลอดช่วง 10 ปีที่ผ่านมา ปริมาณหญ้าทะเล ซึ่งเป็นอาหารหลักของพะยูนแมนนาทีมีสัดส่วนที่ลดลงต่อเนื่อง และจากการชันสูตรพะยูนที่ตายไปในช่วงครึ่งแรกของปีนี้ พบว่า สาเหตุการตายมาจากการขาดอาหารเป็นส่วนใหญ่


ผู้เชี่ยวชาญด้านสิ่งแวดล้อม ระบุว่า หญ้าทะเลที่ลดลง เป็นผลมาจากคุณภาพน้ำที่ย่ำแย่ลงไปซึ่งเป็นผลมาจากมนุษย์ เช่น น้ำเสียจากปุ๋ย การปล่อยน้ำเสียโดยทั่วไป และมลพิษต่างๆ ที่ไหลลงสู่แหล่งน้ำ ซึ่งทางการฟลอริดา ประเมินว่า ตั้งแต่ช่วงปี 2009 ปริมาณหญ้าทะเลที่เป็นอาหารหลักของพะยูนแมนนาที ลดลงถึง 58% ในพื้นที่บริเวณ Indian River Lagoon ซึ่งเป็นที่อยู่อาศัยหลักของพะยูนแมนนาที ตามรายงานของเอพี


ในปีนี้ ทางการฟลอริดา ผ่านงบประมาณ 8 ล้านดอลลาร์ เพื่อเป็นกองทุนสำหรับการฟื้นฟูแหล่งที่อยู่อาศัยของพะยูนแมนนาที ซึ่งบริหารงานโดยหน่วยงานด้านสิ่งแวดล้อมจากรัฐบาลกลางสหรัฐฯและส่วนท้องถิ่น แต่ทางหน่วยงานอนุรักษ์ปลาและสัตว์ป่าแห่งมลรัฐฟลอริดา เรียกร้องให้ทางการอนุมัติงบประมาณเพิ่มอีก 7 ล้านดอลลาร์ สำหรับโครงการฟื้นฟูหญ้าทะเลในพื้นที่ การจัดตั้งศูนย์ฟื้นฟูพะยูนแมนนาที และโครงการอนุรักษ์สัตว์อื่นๆ เพิ่มเติม


พะยูนแมนนาที ในฟลอริดา เป็นที่รู้จักจากรูปร่างกลมใหญ่คล้ายพะยูน แต่มีหางกลมแบน เป็นสายพันธุ์ที่ใกล้ที่สุดของช้าง มีลำตัวยาวมากกว่า 3 เมตรหากโตเต็มวัย มีน้ำหนักมากถึง 550 กิโลกรัม และมีอายุยืนยาวถึง 65 ปี


อีกด้านหนึ่ง นักวิทยาศาสตร์ชาวออสเตรเลีย ได้เปิดตัวลูกอ๊อดสายพันธุ์ใหม่ ที่เป็นการผสมข้ามสายพันธุ์ในห้องทดลองระหว่างกบในเขตพื้นที่ชุ่มชื้นกับกบในเขตแห้งแล้งทางตะวันตกเฉียงใต้ของประเทศ เพื่อให้กบสายพันธุ์ใหม่นี้มีความทนทานต่อสภาพอากาศแปรปรวนได้มากขึ้น


ทีมนักวิทยาศาสตร์จากมหาวิทยาลัย University of Western Australia ดึงลักษณะเด่นทางพันธุกรรมของกบพันธุ์หนึ่งที่เรียกว่า crawling frog ซึ่งสามารถมีชีวิตรอดในภูมิประเทศที่มีฝนตกน้อย โดยใช้สเปิร์มและไข่ของกบ crawling frog 4 สายพันธุ์ที่อาศัยอยู่ในสภาพอากาศที่แห้งแล้งแตกต่างกันในออสเตรเลียมาทดสอบผสมข้ามสายพันธุ์กับกบซึ่งอาศัยอยู่ในเขตพื้นที่ชุ่มชื้นกว่า


ความพยายามของทีมนักวิทยาศาสตร์ออสเตรเลีย ในการสร้างกบสายพันธุ์ใหม่ที่มีความสามารถในการปรับตัวรับภาวะโลกร้อน และมีความทนทานต่อสภาพอากาศที่แห้งแล้งนี้ ถือเป็นการทดลองทางวิทยาศาสตร์ครั้งแรกของโลก ที่ได้รับการนำเสนอในวารสารวิทยาศาสตร์ Communications Biology


โจดี โรว์ลีย์ (Jodi Rowley) หัวหน้าทีมนักวิทยาศาสตร์จากโครงการนักวิทย์พลเมืองของ Australian Museum และผู้เชี่ยวชาญด้านกบ เชื่อว่า กบต้องการความช่วยเหลือเพื่อรับมือกับความท้าทายจากภาวะโลกร้อน ซึ่งแม้จะดูเหมือนมนุษย์ทำหน้าที่เป็นพระเจ้าในบางมุม แต่นี่ก็เป็นหนทางที่จะรักษาพันธุ์กบไว้ในอนาคตได้


โรว์ลีย์ มองว่า การเปลี่ยนแปลงสภาพอากาศผิดธรรมชาตินั้นเกิดขึ้นอย่างรวดเร็วเกินกว่าที่กบจะสามารถปรับตัวได้ทัน และการปล่อยสิ่งมีชีวิตชนิดนี้ไว้ตามธรรมชาติอาจไม่ได้ผลอีกต่อไป เราจึงต้องทำบางอย่างให้สิ่งมีชีวิตสามารถย้ายถิ่นฐานไปได้ หรือในกรณีนี้ คือการสร้างข้อได้เปรียบทางพันธุกรรมเพื่อเปิดทางให้สัตว์บางชนิดมีความทนทานต่อโลกใหม่ที่ต้องอาศัยอยู่นั่นเอง


ทีมวิจัยจาก University of Western Australia ระบุว่า จะมีโครงการทดสอบเพิ่มเติมก่อนจะปล่อยสัตว์ที่ได้รับการปรับปรุงด้านพันธุกรรมนี้กลับสู่ธรรมชาติ และหวังหยิบยื่นความช่วยเหลือสิ่งมีชีวิตเล็กๆ นี้ เพื่อให้รับมือกับสภาพอากาศเลวร้ายที่ทวีความรุนแรงขึ้นเรื่อยๆ แต่พวกเขาได้เตือนว่า ภาวะโลกร้อนก่อให้เกิดภัยคุกคามอย่างใหญ่หลวงต่อกบทั่วโลก


พื้นที่ทางตะวันตกเฉียงใต้ของออสเตรเลีย เผชิญกับปริมาณน้ำฝนที่ลดลงต่อเนื่องในช่วง 40 ปีที่ผ่านมา และเป็นแนวโน้มที่คาดว่าจะเกิดขึ้นต่อไป และโครงการนี้เป็นส่วนหนึ่งของแผนการอนุรักษ์พันธุ์สัตว์ ภายใต้ศูนย์ฟื้นฟูพันธุ์สัตว์ที่เสี่ยงสูญพันธุ์ (Threatened Species Recovery Hub) ของรัฐบาลออสเตรเลีย เพื่อเฟ้นหาหนทางในการช่วยเหลือสิ่งมีชีวิตต่างๆ ให้สามารถรับมือกับภาวะโลกร้อนที่รุนแรงมากขึ้นในอนาคต


(มีเนื้อหาบางส่วนจากสำนักข่าวเอพี)",https://www.voathai.com/a/climate-change-frog-and-manatee-10282021/6289706.html,"Fri, 29 Oct 2021 17:24:14 +0700"
ผู้ประกอบการขนาดเล็ก นับถอยหลังกรุงเทพเปิดเมือง 1 พ.ย.,"กรุงเทพมหานครและเมืองท่องเที่ยวใหญ่ ๆ ในประเทศไทยนับถอนหลังการเปิดประตูต้อนรับชาวต่างชาติให้กลับมาเยือนอีกครั้งตามแผนการเปิดประเทศของนายกรัฐมนตรีเพื่อฟื้นฟูเศรษฐกิจตั้งแต่วันที่ 1 พฤศจิกายนนี้เป็นต้นไป


ผู้ประกอบการขนาดเล็กถือเป็นคนกลุ่มใหญ่ที่ได้รับผลกระทบอย่างหนักจากการระบาดของโคโรนาไวรัส บางคนต้องพลันตัวไปประกอบอาชีพเพื่อให้อยู่รอด บ้างก็ต้องปรับโมเดลการทำธุรกิจ วีโอเอ ได้สัมภาษณ์เจ้าของธุรกิจรายย่อยถึงความเปลี่ยนแปลงที่พวกต้องตั้งรับ พร้อมทั้งแบ่งปันมุมมองของพวกเขากับการเปิดกรุงเทพมหานคร




ในช่วงปี 2562 โคโรนาไวรัสระบาดหนักทั่วทุกมุมโลก ภาคธุรกิจต่าง ๆ รวมทั้งสายการบินจึงเป็นจำต้องลดพนักงานออกเพื่อประคองให้บริษัทอยู่รอด อรจิรา เจนาการศึกเป็นหนึ่งในพนักงานต้อนรับบนเครื่องบินของสายการบินตะวันออกกลาง ที่ต้องเก็บกระเป๋ากลับประเทศไทยเพื่อเริ่มนับหนึ่งใหม่เพราะโควิด-19 


“ตอนแรกที่กลับมาเลยเราก็กักตัว ASQ อยู่ที่ไทย ก็เสียความมั่นใจไปพักนึง แบบมันจะเกิดอะไรขึ้นแบบนี้อีกนานไหม...เราก็เลยเริ่มวางแพลน A แพลน B แพลน C เราก็คิดว่า เราน่าจะทำเสื้อผ้า เพราะมีคนทักมาหาเราเยอะเวลาเราลงรูปใน [อินสตาแกรม] มีคนถามว่าใส่เสื้อแบรนด์อะไรอยู่ เราก็เลยมาทำด้านเสื้อผ้าดีกว่า”


เรื่องราวการเปลี่ยนอาชีพของอรจิราเป็นเพียงตัวอย่างหนึ่งของการปรับตัวของผู้คนมากมายตั้งแต่มีการระบาดของโควิด-19


หลังจากที่จำนวนผู้ติดโควิด-19 ในหลายพื้นที่เริ่มลดลง รัฐบาลได้ทยอยอนุญาตให้มีการเดินทางไปมาหาสู่ข้ามจังหวัดเพื่อต้อนรับนักท่องเที่ยวและฟื้นฟูเศรษฐกิจ


อัญชลี ตันยะกุล เจ้าของร้านขายเสื้อผ้าในตลาดนัดหน้า the Street ในย่านรัชดาและจตุจักรบอกกับวีโอเอว่าลูกค้าหลักของเธอเป็นชาวต่างชาติ การที่กรุงเทพมหานครได้กลับมามีกิจกรรมทางเศรษฐกิจในช่วงไฮซีซั่นจึงถือเป็นเรื่องที่น่ายินดี 




“ตื่นเต้นมาก เพราะด้วยสินค้าเรา ต่างชาติเค้าจะต้องการของเราอยู่แล้ว เพราะมันเป็นงานของคนไทยทำ พี่รู้ว่าต่างชาติชอบอะไร พี่อยู่ตลาดแบบนี้มาเป็นเวลา 20 ปีแล้ว”


อัญชลีซึ่งแต่ก่อนขายเสื้อผ้าที่ตลาดนัดจตุจักรเพียงเดียวสามารถประคองธุรกิจให้พ้นวิกฤตมาได้ด้วยการขยายไปเปิดร้านที่ตลาดนัดในย่านรัชดาขายเพื่อให้ได้ลูกค้าเพิ่มขึ้น  นอกจากนี้ การขายผ่านช่องทางออนไลน์ของเธอยังไปได้ดีอีกด้วย 


“มีเพจ มีเฟสบุ๊ค ที่ดีที่สุดเลยของพี่คือการไลฟ์สดไปสิงคโปร์ โปรดักส์พี่เค้าชอบ ก็มีบริษัทที่นั่นเอาของไปไลฟ์หรือไม่ก็คนไทยที่นั่นเอาไปไลฟ์ซึ่งมันจะเป็นทางออกของเรา”


แต่ช่องทางออนไลน์อาจไม่ใช่ตัวเลือกที่ตอบโจทย์ผู้ประกอบการทุกราย โดยเฉพาะร้านขายอาหารปิ้งรสชาติเผ็ดร้อนสไตล์จีนอย่าง ร้านหมาล่าน้าอ้อ ของดุษฎี เสือเจริญ ที่อยู่ตรงตลาดนัดในย่านรัชดาซึ่งลูกค้าส่วนใหญ่จะยืนเลือกซื้อของที่หน้าร้านและรอทานอาหารที่ลงมาจากเตาถ่านร้อน ๆ




ดุษฎีกล่าวว่าเขารู้สึกพอใจกับการตัดสินใจของรัฐบาลที่จะต้อนรับชาวต่างชาติเข้ากรุงเทพอีกครั้ง โดยให้เหตุผลว่าเป็นความเสี่ยงที่จำเป็นต้องรับ


“ผมก็ว่าดีนะ มันต้องลอง ต้องเสี่ยงหมดแล้วหละชั่วโมงนี้ แบบว่าก็ต้องอยู่กับมัน ถ้าไม่อยู่กับมันจะอยู่บ้านมันก็ไม่ได้อีก มันก็ต้องออกมา ผมคิดว่าถ้าเราจะเป็นมันก็ต้องเป็นแล้วแหละ”


ส่วนทางภาคธุรกิจโรงแรม สมเกียรติ รุ่งเรืองไพฑูรย์ เจ้าของบูทีคโฮเทล Siamese Studio ย่านพระรามเก้าซึ่งเป็นโรงแรมขนาดเล็กประมาณ 10 ห้อง บอกถึงการผ่อนคลายกฎระเบียบเพื่อให้นักท่องเที่ยวเข้ามามากขึ้นว่า


“เราคิดว่ามันยังไม่ทำให้รายได้ของเราจะเพิ่มขึ้นจากจุดนี้เท่าไหร่ เพราะว่าตัวนักท่องเที่ยว ผมเชื่อว่ามาแล้วก็คงจะไปจุดต่างๆก่อน กับ chain เล็ก ๆ ของเรา น่าจะเป็นอันดับสุดท้าย ก็ดีต่อประเทศในส่วนรวมแล้วกัน แต่สำหรับธุรกิจเราตรงนี้คิดว่าเรายังไม่ได้ตื่นเต้นอะไรกับมันมากนักนะครับ”




แต่คนที่รู้สึกตื่นเต้นคืออดีตพนักงานต้อนรับบนเครื่องบินอย่างอรจิราที่ได้รับการติดต่อให้กลับไปทำงานกับการสายบินอีกครั้งเพราะสถานการณ์โควิด-19 เริ่มดีขึ้นแล้ว 


นอกจากนี้ ธุรกิจของเธอที่ตอนแรกเน้นขายผ่านอินสตราแกรมนั้นยังได้รับการติดต่อให้เข้าไปขายในห้างสรรพสินค้าถึงสองแห่ง การเปลี่ยนแปลงอีกครั้งที่จะเกิดขึ้นนี้ได้เปิดโอกาสที่ดีที่ทำให้เธอมีรายได้ถึงสองทาง


“จริง ๆ เราสามารถปรับโมเดลธุรกิจได้เลยค่ะ เพราะว่าเรามีหน้าร้านที่มีคนมาช่วยดูแลเราอยู่แล้ว ทั้งสองสาขาเลย เราก็อาจจะมีการจ้างคนให้ขายของของเราทางออนไลน์อีกที เพราะตอนเราเป็นแอร์ เราไม่สามารถมาตอบไลน์ลูกค้าตลอดได้...ก็เป็นการเปลี่ยนโมเดลธุรกิจให้เข้ากับ New Nornmal ไปเลยค่ะ”


สำหรับวันที่ 1 พฤศจิกายนนี้ รัฐบาลได้ประกาศว่าประเทศไทยจะทำการเปิด 17 จังหวัดเพิ่มเพื่อต้อนรับนักท่องเที่ยว ซึ่งในจำนวนนั้นก็จะรวมถึงกรุงเทพมหานคร เชียงใหม่ เมืองท่องเที่ยวใหญ่ ๆ เช่น พัทยา หัวหิน ชะอำ


นักท่องเที่ยวจาก 45 ประเทศที่จัดว่าเป็นกลุ่มเสี่ยงต่ำ รวมถึงสหรัฐฯ ก็ไม่จำเป็นกักตัวเมื่อมาเยือนประเทศอีกต่อไปด้วย",https://www.voathai.com/a/thai-business-operators-countdown-to-thailand-big-opening-after-covid/6290436.html,"Fri, 29 Oct 2021 18:00:15 +0700"
โป๊ปฟรานซิส ชี้ ‘วิกฤตเป็นโอกาสในการตัดสินใจที่ยากลำบาก’ พร้อมหนุนแก้ปัญหาโลกร้อน,"ระหว่างที่ผู้คนทั่วโลกเตรียมออกมาประท้วงแสดงความไม่พอใจเหล่านักการเมืองในประเทศของพวกเขา สมเด็จพระสันตะปาปาฟรานซิส ประมุขแห่งคริสตจักรนิกายโรมันคาธอลิก หยิบยื่นเสียงของพระองค์ให้กับคณะประสานเสียง เพื่อเรียกร้องให้ผู้นำโลกมีการแก้ปัญหาการเปลี่ยนแปลงสภาพอากาศผิดธรรมชาติ ในเวทีประชุมกลุ่ม G-20 ที่กรุงโรม และประชุมสภาพภูมิอากาศโลก COP26 ของสหประชาชาติ ที่เมืองกลาสโกว์ ประเทศสก็อตแลนด์


สมเด็จพระสันตะปาปาฟรานซิส ไม่เข้าร่วมเวทีประชุม COP26 ที่จะมีขึ้นตั้งแต่วันที่ 31 ตุลาคม ถึง 12 พฤศจิกายน เนื่องจากภาวะสุขภาพ แต่ได้ส่งสาส์นว่าผู้นำโลกต้องให้ ""ความหวังที่เป็นรูปธรรม"" แก่คนรุ่นต่อไปว่าพวกเขากำลังดำเนินการตามขั้นตอนอย่างจำเป็นเร่งด่วน ท่ามกลางวิกฤตต่างๆ เหล่านี้ได้สะท้อนให้เห็นว่าการตัดสินใจไม่ใช่เรื่องง่ายเสมอไป และช่วงเวลาที่ยากลำบากเช่นนี้ได้มอบโอกาสมากมาย ซึ่งเป็นโอกาสที่เราไม่อาจสูญเสียมันไปได้


นอกจากนี้ สมเด็จพระสันตะปาปาฟรานซิส ยังมีโอกาสได้ใช้เสียงของพระองค์อีกครั้ง ในโอกาสที่ประธานาธิบดีโจ ไบเดน เข้าพบผู้นำศาสนาคริสต์นิกายโรมันคาธอลิก ที่กรุงโรม อิตาลี โดยประธานาธิบดีไบเดนคือหนึ่งในผู้นับถือศาสนาคริสต์นิกายนี้ด้วย


ผู้นำกลุ่มประเทศจี-20 จะหยิบยกเรื่องปัญหาโลกร้อนเป็นหนึ่งในประเด็นหารือในเวทีนี้ ขณะที่ข้อมูลตามร่างแถลงการณ์ของผู้นำจี-20 ก่อนเวทีประชุมสภาพภูมิอากาศโลก COP26 ของสหประชาชาติ ที่สก็อตแลนด์ ระบุว่า ผู้นำกลุ่มจี-20 จะให้คำมั่นว่าจะดำเนินการอย่างเร่งด่วน เพื่อจำกัดอุณหภูมิเฉลี่ยของโลกไม่ให้เกิน 1.5 องศาเซลเซียส ตามรายงานของรอยเตอร์


ทั้งนี้ ภายใต้ข้อตกลงกรุงปารีสว่าด้วยการเปลี่ยนแปลงของสภาพภูมิอากาศ เมื่อปี 2015 ได้ตั้งเป้าเพื่อจำกัดอุณหภูมิเฉลี่ยของโลกไม่ให้เพิ่มสูงขึ้นกว่า 1.5 องศาเซลเซียสเมื่อเทียบกับช่วงก่อนยุคอุตสาหกรรม ภายในปี ค.ศ. 2050


เมื่อวันศุกร์ (29 ตุลาคม) นายอันโตนิโอ กูเตอร์เรส เลขาธิการองค์การสหประชาชาติ กล่าวว่า ทั่วโลกกำลังมุ่งหน้าเข้าสู่ภัยพิบัติทางสภาพอากาศ และผู้นำกลุ่มจี-20 ควรลงมือช่วยเหลือประเทศยากจนมากกว่านี้ ขณะที่เกรตา ธันเบิร์ก วัยรุ่นหญิงนักเคลื่อนไหวเพื่อสิ่งแวดล้อม ออกมาตำหนิบรรดานักการเมืองที่เอาแต่พูด และเรียกร้องให้บริษัทด้านการเงินรายใหญ่ถอนตัวจากการสนับสนุนการใช้พลังงานฟอสซิล


ด้านประธานาธิบดีโจ ไบเดน แห่งสหรัฐฯ จะเป็นผู้นำในเวทีประชุมจี-20 โดยปธน.ไบเดน หวังว่าจะบรรลุข้อตกลงในเวทีประชุมสภาพภูมิอากาศโลก COP26 ของสหประชาชาติ ที่สก็อตแลนด์ ที่ทางปธน.ไบเดน ต้องการส่งสัญญาณว่าสหรัฐฯ พร้อมกลับมาต่อสู้กับการเปลี่ยนแปลงสภาพอากาศผิดธรรมชาติแล้ว


ขณะที่อังกฤษ ซึ่งเป็นเจ้าภาพการประชุม COP26 พยายามผลักดันให้อังกฤษเป็นประเทศแรกของกลุ่มจี-20 ที่มีการกำหนดนโยบายเปิดเผยข้อมูลของบริษัทขนาดใหญ่ ในด้านความเสี่ยงที่เกี่ยวกับภาวะโลกร้อนให้เป็นมาตรฐานโลก แต่บริษัทน้ำมันรายใหญ่ ที่ไม่เข้าร่วมเวทีประชุม COP26 ต่างระบุว่า มีเพียงรัฐบาลเท่านั้นที่สามารถควบคุมความต้องการเชื้อเพลิงฟอสซิลได้อย่างมีประสิทธิภาพ


สำนักข่าวรอยเตอร์ อ้างถึงร่างแถลงการณ์ของกลุ่มประเทศจี-20 ซึ่งมีส่วนในการปล่อยก๊าซเรือนกระจกราว 80% ของปริมาณก๊าซเรือนกระจกที่ปล่อยสู่ชั้นบรรยากาศโลก ที่ระบุว่า ประเทศสมาชิกรับทราบถึงเป้าหมายการปล่อยก๊าซเรือนกระจกสุทธิให้เป็นศูนย์ ภายในปี 2050


ผู้เชี่ยวชาญด้านโลกร้อนของสหประชาชาติ เห็นว่า เป้าหมายในปี 2050 นั้นมีความสำคัญอย่างยิ่งในการจำกัดอุณหภูมิโลกให้ไม่สูงเกิน 1.5 องศาเซลเซียส แต่มีบางประเทศที่เชื่อว่าจะไม่สามารถบรรลุเป้าหมายดังกล่าวได้ อย่างกรณีของจีน ซึ่งเป็นประเทศผู้ปล่อยก๊าซคาร์บอนสูงสุดในโลก ได้กำหนดเป้าหมายที่ไกลกว่านั้น คือปี 2060


อีกทั้งในร่างแถลงการณ์เรื่องโลกร้อนของกลุ่มจี-20 ฉบับนี้ ยังมีกรอบเว้นว่างเรื่องวันที่ชัดเจนในการบรรลุเป้าหมายดังกล่าวในปี 2050 นั่นหมายถึง ยังคงต้องมีการหารือกันต่อไป


(ที่มา: รอยเตอร์)",https://www.voathai.com/a/pope-leads-calls-for-climate-action-as-rich-nations-sound-alarm-10292021/6291249.html,"Sat, 30 Oct 2021 01:37:22 +0700"
โรงเรียนสหรัฐฯ สั่งแบนคอสตูมฮาโลวีน ‘สควิด เกม’ ชี้ไม่เหมาะสม-บ่มเพาะพฤติกรรมใช้ความรุนแรง,"โรงเรียนสหรัฐฯ สั่งแบนคอสตูมฮาโลวีน ตามฉบับซีรีส์เน็ตฟลิกซ์ ‘สควิด เกม’ โดยให้เหตุผลว่าไม่เหมาะสม และเป็นการส่งเสริมพฤติกรรมการใช้ความรุนแรง ตามรายงานของหนังสือพิมพ์วอชิงตันโพสต์และสื่อซีบีเอสของสหรัฐฯ


ชุดกีฬาสีเขียวและรองเท้าแวนสีขาว ที่คล้ายกับตัวละครในซีรีส์เกาหลีแนวเอาชีวิตรอด ‘สควิด เกม’ พุ่งทะยานติดโผหนึ่งในคอสตูมยอดนิยมของเทศกาลฮาโลวีนปีนี้ ตามข้อมูลของ Google Trends และในอินสตาแกรม แต่ดูเหมือนว่าโรงเรียนในอเมริกาจะไม่ขานรับกระแสนี้ไปด้วย


หนังสือพิมพ์วอชิงตันโพสต์ รายงานว่า ผู้อำนวยการโรงเรียนประถมศึกษา 3 แห่งชานเมืองซีราคิวซ์ รัฐนิวยอร์ก จับตาการสนทนาและการละเล่นของเด็กนักเรียนที่เกี่ยวข้องหรือมีอิทธิพลมาจากซีรีส์ดังกล่าว หลังพบนักเรียนในลอกเลียนแบบการละเล่นในซีรีส์นี้ช่วงพักเรียน รวมทั้งห้ามนักเรียนแต่งชุดฮาโลวีนที่มีแรงบันดาลใจจากซีรีส์เรื่องนี้ นอกเหนือจากคำสั่งห้ามแต่งชุดฮาโลวีนที่มีอาวุธประกอบหรือมีความน่ากลัวในโรงเรียน


แนนซี โคล โฆษกเขตพื้นที่การศึกษา Fayetteville-Manlius ระบุว่า ทางโรงเรียนทั้ง 3 แห่ง ได้ส่งอีเมลแจ้งผู้ปกครองว่าไม่อนุญาตให้นักเรียนแต่งกายช่วงฮาโลวีนด้วยชุดที่เกี่ยวเนื่องกับซีรีส์นี้ เพราะอาจมีข้อความรุนแรงที่สอดคล้องกับเครื่องแต่งกายได้ ขณะที่ ผอ.โรงเรียน Mott Road Elementary เปิดเผยกับหนังสือพิมพ์วอชิงตันโพสต์ ว่าพบนักเรียนบางคนที่เล่นการละเล่นที่อยู่ในสควิดเกม ซึ่งเป็นซีรีส์สำหรับผู้ชมอายุ 16 ปีขึ้นไป และเนื่องจากความกังวลเกี่ยวกับลักษณะความรุนแรงที่อาจเกิดขึ้นของเกม จึงไม่เหมาะสมสำหรับการเล่นช่วงพักหรือเป็นการสนทนาที่โรงเรียนได้


ด้านพ่อแม่ผู้ปกครองในนิวยอร์ก เปิดเผยกับสื่อซีบีเอสว่า มาตรการของโรงเรียนเรื่องการแต่งกายช่วงฮาโลวีนนั้นเป็นการบีบบังคับกันเกินไป และว่านี่เป็นแค่ชุดฮาโลวีน เพราะที่สำคัญกว่านั้น คือ การห้ามไม่ให้บุตรหลานชมซีรีส์เรื่องนี้


ซีรีส์สควิด เกม ของเน็ตฟลิกซ์ จัดอยู่ในเรต M ไม่เหมาะสมสำหรับผู้ชมอายุต่ำกว่า 17 ปี จากการใช้ภาษา ความรุนแรง เรื่องเพศ การฆ่าตัวตาย และการสูบบุหรี่ มีผู้ชม 142 ล้านรายในช่วง 4 สัปดาห์แรกที่เข้าฉาย และถือเป็นซีรีส์ที่ได้รับความนิยมสูงสุดของเน็ตฟลิกซ์ แต่ผู้เชี่ยวชาญได้เตือนว่า ความรุนแรงของซีรีส์ยอดนิยมนี้ อาจเข้าถึงกลุ่มผู้ชมอายุน้อยที่ไม่สามารถรับมือกับความรุนแรงที่ปรากฎในซีรีส์ได้ จากที่ตัวละครที่เป็นผู้เข้าแข่งขันจะต้องเล่นเกมเด็กๆ อย่างดีดลูกแก้ว ชักเย่อ หรือเกมเออีไอโอยูหยุด แต่จุดจบของผู้แพ้ในซีรีส์นั้นคือต้องถูกสังหาร


เดวิด แอนเดอร์สัน จากสถาบัน Child Mind Institute ระบุในบล็อกเมื่อสัปดาห์ก่อนว่า ระดับความรุนแรงของซีรีส์นั้นมากกว่าละครเรื่องอื่นๆ และเป็นมหกรรมการฆ่าล้างที่มีผู้เข้าร่วมแข่งขันกว่า 400 ชีวิต และมีผู้อยู่รอดเพียงคนเดียว และว่าเด็กไม่ควรรับชมสควิดเกมจนกว่าจะถึงช่วงวัยรุ่นไปแล้ว


โรงเรียนในนิวยอร์ก ไม่ใช่ที่แรกๆที่พบนักเรียนลอกเลียนการละเล่นของซีรีส์ดังเรื่องนี้ เพราะเขตพื้นที่การศึกษา Bay District ในรัฐฟลอริดา ได้ออกโรงเตือนผู้ปกครองว่ามีเด็กประถมเริ่มเล่นเกมจากซีรีส์นี้กันแล้ว แม้ว่าพ่อแม่ผู้ปกครองจะไม่ให้บุตรหลานชมซีรีส์เรื่องนี้ แต่พวกเขาอาจได้เห็นคลิปจากเกม หรือตามเว็บไซต์ต่างๆได้ และทางเขตพื้นที่การศึกษาในฟลอริดา ยังระบุว่า ได้พบเห็นเด็กนักเรียนทำร้ายร่างกายกันระหว่างเล่นเกมดังกล่าวด้วย


เมื่อต้นเดือนตุลาคม โรงเรียนในอังกฤษ ได้เตือนผู้ปกครองเรื่องการเข้าถึงสื่อต่างๆของบุตรหลาน ซึ่งหมายถึงซีรีส์สควิด เกม โดยระบุว่าซีรีส์นี้มีเนื้อหาการสังหารหมู่ การทรมาน และฉากเรื่องเพศ ซึ่งถือว่าเป็นเนื้อหารุนแรงและไม่เหมาะสมกับเด็กปฐมวัย และโรงเรียนที่ไอร์แลนด์และสเปน ได้สั่งแบนคอสตูมฮาโลวีนสควิด เกม นี้ด้วยเช่นกัน


นอกจากชุดกีฬาสีเขียวและรองเท้าแวนสีขาวแล้ว ยังมีคอสตูมเป็นตุ๊กตาสังหาร และชุดหน้ากากสีดำรูปสี่เหลี่ยม สามเหลี่ยม วงกลม ที่เป็นหน่วยอารักขาในซีรีส์ ต่างได้รับความนิยมสำหรับชุดฮาโลวีนปีนี้ด้วยเช่นกัน ขณะที่การซื้อหาชุดในธีมซีรีส์ดังนี้ก็เป็นไปได้ยากในฝั่งตะวันตก จากประเด็นการขาดแคลนแรงงานและระยะเวลาจัดส่งจากฝั่งเอเชียที่มีต้นทุนสูงกว่าปกติ


(ที่มา: หนังสือพิมพ์วอชิงตันโพสต์และสื่อซีบีเอสของสหรัฐฯ)",https://www.voathai.com/a/new-york-school-district-bans-squid-game-halloween-costumes-in-elementary-schools/6291329.html,"Sat, 30 Oct 2021 02:31:50 +0700"
กองทัพจีนเดินเครื่อง มุ่งแซงหน้ากองทัพสหรัฐฯ-รัสเซีย,"นายทหารระดับสูงของสหรัฐฯ เตือน จีนมุ่งหน้าพัฒนากองทัพและอาจแซงหน้าสหรัฐฯ และเรียกร้องให้สหรัฐฯ และชาติพันธมิตรเร่งรับมือกับอิทธิพลของจีนที่เพิ่มขึ้น 
 
เมื่อวันพฤหัสบดี พลเอกจอห์น ไฮเทน รองประธานของคณะเสนาธิการร่วมสหรัฐฯ และเป็นเจ้าหน้าที่กองทัพที่อาวุโสสูงสุดเป็นลำดับสองของสหรัฐฯ กล่าวว่า กองทัพจีนพัฒนาอย่างรวดเร็วและจะแซงหน้ารัสเซียและสหรัฐฯ หากทางสหรัฐฯ ไม่ลงมือทำอะไร  
 
ท่าทีของพลเอกไฮเทนมีขึ้นหนึ่งวันหลังพลเอกมาร์ค มิลลีย์ ประธานของคณะเสนาธิการร่วมสหรัฐฯ ยืนยันว่า จีนทดสอบระบบอาวุธความเร็วเหนือเสียงเมื่อเดือนกรกฎาคม โดยส่งเครื่องร่อนที่บินเร็วกว่าเสียงห้าเท่าไปรอบโลก 
 
เมื่อวันพุธ พลเอกมิลลีย์กล่าวกับสถานีโทรทัศน์บลูมเบิร์ก ว่า การทดสอบอาวุธของจีนเป็นเรื่องที่ “น่ากังวลอย่างยิ่ง” โดยเขาเปรียบเทียบการทดสอบครั้งนี้ว่าคล้ายกับเหตุการณ์ที่รัสเซียปล่อยดาวเทียมดวงแรกของโลกขึ้นสู่วงโคจรเมื่อทศวรรษที่ 1950 และเป็นจุดเริ่มต้นของการแข่งขันทางอวกาศระหว่างประเทศในอีกหลายสิบปีต่อมา 
 
พลเอกมิลลีย์ไม่ได้ให้รายละเอียดเกี่ยวกับการทดสอบของจีนครั้งนี้ โดยให้เหตุผลว่าเป็นข้อมูลลับ แต่เขาระบุว่า การทดสอบครั้งนี้แสดงว่าจีนต้องการส่งสัญญาณบางอย่าง และการสร้างอาวุธของจีนนั้นพุ่งเป้ามาที่สหรัฐฯ ทำให้สหรัฐฯ ต้องวางแผนรับมือ 
 
พลเอกไฮเทนยังคงมั่นใจว่า โครงการอาวุธความเร็วเหนือเสียงของสหรัฐฯ ในปัจจุบันยังคงล้ำหน้ากว่าจีน แต่เขาก็กังวลว่าอนาคตอาจเปลี่ยนแปลงได้ โดยในช่วงอย่างน้อยห้าปีที่ผ่านมา สหรัฐฯ ทดสอบอาวุธเหนือเสียงเก้าครั้ง ในขณะที่จีนทดสอบไปแล้วหลายร้อยครั้ง 
 
รองประธานของคณะเสนาธิการร่วมสหรัฐฯ  ยังย้ำด้วยว่า สหรัฐฯ ต้องเร่งรับมือกับอาวุธความเร็วเหนือเสียงจากจีนและรัสเซียให้มากขึ้น โดยเฉพาะการสร้างเครื่องตรวจจับอาวุธดังกล่าวที่สหรัฐฯ ยังไม่มี 
 
เขาระบุว่า สหรัฐฯ อาจร่วมมือกับชาติพันธมิตรเพื่อสร้างเครือข่ายระบบภาคพื้นดินและภาคอวกาศเพื่อติดตามอาวุธที่มีความเร็วสูง อย่างไรก็ตาม การพัฒนาเครือข่ายดังกล่าวต้องใช้เวลาและอาจเผชิญความติดขัดจากระบบราชการในกระทรวงกลาโหมสหรัฐฯ ที่ทำให้โครงการสำคัญต่างๆ ล่าช้าลง  
 
พลเอกไฮเทนกล่าวว่า อีกวิธีหนึ่งในการรับมืออาวุธความเร็วเหนือเสียงคือการใช้เลเซอร์ที่มีความเร็วเท่าเสียงและถูกพัฒนาจนรับมือภัยคุกคามขีปนาวุธได้ และสหรัฐฯ ต้องลงทุนในด้านนี้ให้มากขึ้น 
 
เขาระบุว่า แม้สหรัฐฯ จะกังวลถึงกองทัพจีนที่เติบโตอย่างรวดเร็ว แต่รัสเซียยังคงเป็นภัยคุกคามที่ใหญ่ที่สุดของสหรัฐฯ ในขณะนี้ เนื่องจากรัสเซียมีอาวุธนิวเคลียร์พร้อมใช้ราว 1,500 หน่วย ในขณะที่จีนมีอาวุธนิวเคลียร์เพียง 20 เปอร์เซ็นต์เมือเทียบกับรัสเซีย 
 
นอกจากนี้ รัสเซียยังมีอาวุธความเร็วเหนือเสียงพร้อมนิวเคลียร์อยู่แล้ว และยังคงทดลองอาวุธเหนือเสียงต่อไป แม้จะไม่รุดหน้าเร็วเท่าจีนก็ตาม",https://www.voathai.com/a/chinese-military-target-surpass-us-russia/6291537.html,"Sat, 30 Oct 2021 05:59:52 +0700"
มือมีดไล่แทงผู้คนที่สถานีรถไฟกรุงโตเกียว บาดเจ็บนับสิบราย,"สถานีข่าว NHK ของญี่ปุ่นรายงานว่า เกิดเหตุชายวัยประมาณ 20 กว่าปี ใช้มีดไล่แทงผู้คนที่สถานีรถไฟแห่งหนึ่งในกรุงโตเกียว ทำให้มีผู้บาดเจ็บอย่างน้อย 10 ราย ก่อนที่จะราดน้ำมันและจุดไฟเผาสถานีดังกล่าว 


ตำรวจกรุงโตเกียวระบุว่า ผู้ต้องสังสัยถูกจับกุมไว้ได้ในที่เกิดเหตุภายในรถไฟที่จอดอยู่บริเวณสถานีรถไฟโกกุเรียว และกำลังสอบสวนมูลเหตุจูงใจในการก่ออาชญากรรมครั้งนี้ 


ภาพข่าวทางโทรทัศน์แสดงให้เห็นรถดับเพลิงหลายคัน พร้อมทั้งเจ้าหน้าที่ดับเพลิง เจ้าหน้าที่การแพทย์และตำรวจ รุดเข้าช่วยเหลือผู้โดยสารที่สิ่งหนีเอาตัวรอด หลายคนกระโจนออกจากหน้าต่างรถไฟ 


เหตุการณ์ครั้งนี้ถือเป็นการทำร้ายผู้คนด้วยมีดครั้งที่สองในรอบสองเดือนในกรุงโตเกียว หลังจากเมื่อเดือนสิงหาคม ชายวัย 36 ปีใช้มีดแทงผู้โดยสารบนรถไฟในกรุงโตเกียว ทำให้มีผู้บาดเจ็บ 10 ราย หนึ่งวันก่อนที่จะมีพิธีปิดการแข่งขันกีฬาโอลิมปิกกรุงโตเก่ียว 


โดยผู้ต้องสงสัยกล่าวกับตำรวจในเวลาต่อมาว่า เขาต้องการทำร้ายสตรีหลายคนที่ดูมีความสุขอยู่บนรถไฟขบวนนั้น",https://www.voathai.com/a/man-with-knife-stabs-at-least-10-on-tokyo-train/6292832.html,"Sun, 31 Oct 2021 22:33:07 +0700"
การประชุม COP26: สานต่อเป้าหมายควบคุมอุณหภูมิไม่ให้เกิน 1.5 องศาเซลเซียส,"การประชุม 2021 United Nations Climate Change Conference หรือที่เรียกย่อ ๆ ว่า COP26 ขององค์การสหประชาชาติ มีขึ้นระหว่างวันที่ 31 ตุลาคม - 12 พฤศจิกายนนี้ที่เมืองกลาสโกว์ของสกอตแลนด์


เป็นการประชุมระหว่างประเทศเพื่อทำความตกลงเรื่องเป้าหมายและมาตรการต่าง ๆ ในความพยายามควบคุมอุณหภูมิเฉลี่ยของโลกไม่ให้เพิ่มขึ้นเกิน 1.5 องศาเซลเซียสเมื่อเทียบกับอุณหภูมิในช่วงก่อนยุคอุตสาหกรรมคือเมื่อกว่า 200 ปีที่แล้ว


ผู้เชี่ยวชาญด้านสิ่งแวดล้อมชี้ว่า การประชุมระหว่างประเทศครั้งนี้มีความสำคัญที่สุดนับตั้งแต่การประชุมที่กรุงปารีสเมื่อหกปีที่แล้ว แต่ก็มีปัญหาท้าท้ายระดับโลกที่รอให้ขบแก้อยู่หลายเรื่องด้วยเช่นกัน






ในการประชุมที่กรุงปารีสเมื่อหกปีที่แล้วซึ่งทำให้มีข้อตกลงกรุงปารีส หรือ Paris Agreement นั้น ตัวแทนจากนานาประเทศให้คำมั่นว่าจะพยายามทำให้อุณหภูมิเฉลี่ยของโลกสูงขึ้นไม่เกินกว่า 1.5 องศาเซลเซียสเหนืออุณหภูมิของโลกในช่วงก่อนยุคอุตสาหกรรม คือในช่วงต้นศตวรรษที่ 18 หรือเมื่อกว่า 200 ปีที่แล้ว


อย่างไรก็ตาม ขณะที่ตัวแทนจากนานาประเทศกลับเข้าร่วมการประชุมติดตามผลซึ่งกำหนดขึ้นทุก ๆ ห้าปีนั้น นักวิทยาศาสตร์และผู้เชี่ยวชาญด้านสิ่งแวดล้อมก็เตือนว่าโลกของเรากำลังร้อนขึ้นอย่างรวดเร็วเกินเป้าหมายที่ตั้งไว้ และหากไม่มีความพยายามเพื่อลดการปล่อยก๊าซคาร์บอนไดออกไซด์รวมทั้งก๊าซเรือนกระจกอื่น ๆ อย่างจริงจังแล้ว โลกจะต้องพบกับภัยธรรมชาติในรูปต่าง ๆ นับตั้งแต่คลื่นความร้อนจัด พายุที่รุนแรง ภัยแล้งที่ยาวนาน รวมทั้งไฟป่าและระดับน้ำทะเลที่สูงขึ้น เป็นต้น

ตามรายงานล่าสุดชื่อ United Nations Emissions Gap Report นั้น คำมั่นสัญญาและแผนดำเนินงานที่ประเทศต่าง ๆ นำเสนอเมื่อหกปีที่แล้ว ยังไม่เพียงพอที่จะทำให้อุณหภูมิของโลกสูงขึ้นไม่เกิน 1.5 องศาเซลเซียส เพราะข้อมูลขณะนี้แสดงว่า โลกกำลังมุ่งหน้าสู่ภาวะของการมีอุณหภูมิสูงขึ้น 2.7 องศาเซลเซียส และผู้เชี่ยวชาญบางคนถึงกับเตือนด้วยว่าโลกกำลังจะอยู่บนเส้นทางของการร้อนขึ้น 3.7 องศาเซลเซียสด้วย


และขณะที่มีหลายสิบประเทศให้สัญญาว่าจะพยายามบรรลุภาวะของการมีก๊าซคาร์บอนสุทธิเป็นศูนย์ หรือ “net-zero” emissions ภายในปีค.ศ. 2050 ซึ่งหมายถึงการลดการผลิตก๊าซคาร์บอน รวมทั้งหาทางกำจัดก๊าซดังกล่าวด้วยวิธีต่าง ๆ เช่น เร่งปลูกป่านั้น รายงานของสหประชาชาติก็เตือนว่า แม้จะทำได้ตามสัญญาที่ให้ไว้ โลกของเราก็ยังจะอุ่นขึ้นในระดับ 2.2 องศาเซลเซียสอยู่ดี








คำถามก็คืออะไรเป็นปัญหาและอุปสรรคสำคัญซึ่งทำให้เป้าหมายการควบคุมอุณหภูมิของโลกให้เพิ่มขึ้นไม่เกิน 1.5 องศาเซลเซียสนี้ยังอยู่ห่างไกล? คำตอบอาจจะมาจากเงื่อนไขเฉพาะของแต่ละประเทศ ตัวอย่างเช่น สหรัฐฯ เองนั้น แม้ประธานาธิบดีไบเดนจะแสดงความมุ่งมั่นและความร่วมมือของสหรัฐฯ ในเรื่องนี้และสัญญาว่าสหรัฐต้องการจะบรรลุภาวะ “net-zero” emissions ภายในปีค.ศ. 2050 เช่นกันก็ตาม แต่ขณะนี้รัฐสภาสหรัฐฯ เองยังไม่ได้ออกกฎหมายใด ๆ ที่ให้อำนาจรัฐบาลในเรื่องนี้ นอกจากนั้น ข้อกำหนดที่สำคัญในร่างกฎหมายดังกล่าวก็ยังถูกแปรญัตติหรือถูกถอดออกจากตัวร่างด้วย


แต่นอกจากสหรัฐฯ รวมทั้งอีกหลายประเทศซึ่งแสดงความมุ่งมั่นในเรื่องนี้แล้ว จีนกับอินเดียที่เป็นผู้ผลิตก๊าซเรือนกระจกรายใหญ่ของโลกยังไม่ได้เสนอแผนดำเนินการใด ๆ อย่างชัดเจน ส่วนเม็กซิโกกับบราซิลก็ดูเหมือนจะเดินถอยหลังในเรื่องนี้

ปัญหาอีกด้านมาจากการผิดคำมั่นสัญญาของประเทศที่พัฒนาแล้วเรื่องการให้เงินช่วยเหลือแก่ประเทศกำลังพัฒนาเพื่อต่อสู้กับปัญหาโลกร้อน เพราะเมื่อปี 2009 หรือ 12 ปีที่แล้ว กลุ่มประเทศที่ร่ำรวยสัญญาจะให้เงินช่วยเหลือรวมหนึ่งแสนล้านดอลลาร์ต่อปีแก่ประเทศกำลังพัฒนาเพื่อพัฒนาเทคโนโลยีที่จะผลิตก๊าซคาร์บอนน้อยลง แต่องค์การ OECD รายงานว่า จนถึงปี 2019 เงินช่วยเหลือจากประเทศที่ร่ำรวยมีมูลค่ารวมกันเพียงแค่ราว 7 หมื่น 9 พันล้านดอลลาร์เท่านั้น


โดยถึงแม้เมื่อสัปดาห์ที่ผ่านมา กลุ่มประเทศพัฒนาแล้วได้ประกาศแผนจะให้เงินช่วยเหลือให้ได้ตามเป้า คือหนึ่งแสนล้านดอลลาร์ภายในปี 2023 ก็ตาม แต่เรื่องนี้ก็ไม่ได้ช่วยให้กลุ่มประเทศที่ยากจนกว่าผู้รอรับความช่วยเหลือพอใจแต่อย่างใด โดยประเทศเหล่านี้ชี้ว่า พวกตนไม่ได้เป็นผู้ผลิตก๊าซเรือนกระจกรายใหญ่ แต่กลับต้องได้รับผลกระทบจากสภาพอากาศที่แปรปรวนและจากภัยธรรมชาติต่าง  ๆโดยปริยาย

จะเห็นได้ว่าความร่วมมือระดับโลกและการดำเนินการอย่างจริงจังเพื่อบรรลุเป้าหมายให้โลกมีอุณหภูมิเพิ่มขึ้นไม่เกิน 1.5 องศาเซลเซียส หรือในระดับใกล้เคียงเมื่อเทียบกับระดับอุณหภูมิก่อนยุคอุตสาหกรรมของโลกนั้น อาจไม่ใช่เรื่องง่าย ทั้งนี้ตามความเห็นของคุณลอรีนา กอนซาเลส แห่งศูนย์ World Resources Institute Finance Center ที่ว่า โลกได้ผัดผ่อนเรื่องนี้มานานสำหรับปัญหาซึ่งมีความสลับซับซ้อนมากที่สุดปัญหาหนึ่ง


อย่างไรก็ตาม คุณคาเวห์ กุยลานพอร์ รองผู้อำนวยการฝ่ายยุทธศาสตร์ระหว่างประเทศของศูนย์วิเคราะห์นโยบายด้านสภาพภูมิอากาศชื่อ C2ES ก็หวังว่า การประชุม COP26 ครั้งนี้แม้อาจยังไม่สามารถสร้างผลลัพธ์ท้ายสุดได้ตามที่ต้องการ แต่การประชุมครั้งนี้ก็นับเป็นก้าวที่สำคัญ และจะไม่ใช่การประชุมระดับโลกเกี่ยวกับปัญหาเรื่องนี้ครั้งสุดท้ายอย่างแน่นอน
 



	ที่มา: VOA, Reuters",https://www.voathai.com/a/cop26-climate-talk-starts/6293502.html,"Mon, 01 Nov 2021 07:36:58 +0700"
พันธมิตรชานม 4 ชาติ 'แอลเอ' ร่วมรำลึกเหตุการณ์เดือนตุลาฯเรียกร้องประชาธิปไตย,เครือข่ายพันธมิตรชานม ลอส แอนเจลิส ซึ่งเป็นการรวมตัวของกลุ่มผู้เรียกร้องประชาธิปไตยใน ไทย พม่า ฮ่องกง และไต้หวันในนครลอส แอนเจลิส รวมตัวจัดกิจกรรมจุดเทียนรำลึกถึงผู้สูญเสียชีวิตจากการถูกปราบปรามระหว่างการเรียกร้องประชาธิปไตยนหลายประเทศแถบเอเชียมุ่งหวังเป็นประเด็นรับรู้ในสังคมอเมริกันมากขึ้น,https://www.voathai.com/a/the-milk-tea-allianice-los-angeles--movement-for-democracy-voa-thai/6293487.html,"Mon, 01 Nov 2021 05:17:59 +0700"
ส่องมาตรการวัคซีนสำหรับกิจการ ‘อินดอร์’ ในสหรัฐฯ พบเข้มงวดเพียงบางพื้นที่,"แม้เจ้าหน้าสาธารณสุขของสหรัฐฯ จะออกมาตรการควบคุมโควิดที่เข้มงวดเพื่อป้องกันการแพร่ระบาด แต่ก็ใช่ว่าผู้ประกอบการธุรกิจทุกรายจะปฏิบัติตามกฏข้อบังคับข้างต้น โดยเฉพาะการตรวจว่าผู้ที่มารับบริการนั้นได้รับวัคซีนแล้วหรือไม่


ตามรายงานของสำนักช่าวเอพี หลายเมืองในสหรัฐฯ มีการตรวจหลักฐานแสดงการฉีดวัคซีนสำหรับคนที่ต้องการทำกิจกรรมภายในอาคาร หรือ “อินดอร์” ต่าง ๆ ไม่ว่าจะเป็นการเข้าไปรับประทานอาหารภายในร้าน ดื่มสังสรรค์ที่บาร์ หรือการเข้าชมคอนเสิร์ตหรือภาพยนต์


อย่างไรก็ตาม การกวดขันกฏข้างต้นขึ้นอยู่กับความสมัครใจของผู้ประกอบการเป็นราย ๆ ไปเท่านั้น


เจย์ แมเสลอร์ ชาวแคลิฟอร์เนียจากเมืองปาล์ม สปริง บอกกับเอพีขณะท่องเที่ยวที่ย่าน Fisherman’s Wharf ของเมืองซานฟรานซิสโก ซึ่งเป็นเมืองที่อยู่ทางเหนือของรัฐเดียวกันว่า “ธุรกิจบางแห่งระบุว่ามีการตรวจหลักฐานแสดงการฉีดวัคซีน แต่ก็ไม่ได้มีการตรวจจริงๆ” 


คุณเจย์ บอกกับผู้ประกอบการเหล่านั้นว่า “ขอโทษนะที่คุณเลือกที่จะไม่ปฏิบัติตามมาตรการ ผมจะไม่ใช้บริการหรือซื้อของจากพวกคุณ” เขาบอกกับเอพีอีกด้วยว่าเขาเพิ่งเดินทางไปท่องเที่ยวเมืองปรากและกรุงปารีส ซึ่งทั้งสองเมืองนี้มีการตรวจหลักฐานแสดงการฉีดวัคซีนสำหรับธุรกิจแบบ “อินดอร์” ทุกที่




 


สำนักข่าวเอพีให้เหตุผลว่า ผู้ประกอบบางส่วนในสหรัฐฯ เลือกที่จะไม่กวดขันมาตรการดังกล่าวเพราะกลัวที่จะเสียลูกค้า บางรายให้เหตุผลว่าไม่มีพนักงานเพียงพอที่จะมาทำการตรวจเช็คเพราะสภาพตลาดงานในสหรัฐฯ ที่มีแรงงานออกเป็นจำนานมาก บางรายก็เลือกที่จะไม่ปฏิบัติเลยเพราะไม่ต้องการโต้เถียงกับลูกค้าบางราย


ในเดือนแรกที่มาตรการข้างต้นมีผลบังคับใช้ในรัฐนิวยอร์ก เจ้าหน้าได้ออกเอกสารเตือนให้ผู้ประกอบการถึง 6,000 แห่งที่ไม่ตรวจประวัติการรับการฉีดวัคซีนของผู้ที่เข้ามารับบริการ โดยธุรกิจถึง 15 แห่งถูกปรับ $1,000 ดอลลาร์เนื่องจากมีการกระทำผิดซ้ำอีกด้วย


ทั้งนี้ เจ้าหน้าที่สาธารณสุขเห็นว่า มาตรการข้างต้นที่บังคับให้คนแสดงหลักฐานการฉีดวัคซีนนั้นเป็นสิ่งสำคัญที่ช่วยป้องกันการแพร่ระบาดของโคโรนาไวรัส โดยเฉพาะในช่วงเวลาที่ชาวอเมริกันกว่า 1,500 คนต่อวันเสียชีวิตจากโควิด แต่เอพีก็ชี้ว่า กฎดังกล่าวถูกฝ่าฝืนจากรัฐที่มีฐานเสียงการเมืองเป็นฝั่งอนุรักษ์นิยมมากกว่า หรือบางครั้งแม้จะเป็นในรัฐเดียวกัน การกวดขันก็ขี้นอยู่กับผู้ประกอบการแต่ละรายไป


ยกตัวอย่างเช่น โรงหนังแห่งหนึ่งในเมืองซานฟรานซิสโกทำการตรวจเช็คการฉีดวัคซีนด้วยการดูรูปถ่ายบัตรรับวัคซีนจากโทรศัพท์มือถือของคนที่มาดูภาพยนต์แบบผ่าน ๆ เท่านั้น แต่ที่โรงละครโอเปร่า เจ้าหน้าที่กลับตรวจเช็คบัตรรับวัคซีนตัว พร้อมทั้งใบขับขี่ของผู้ที่มาใช้บริการอย่างละเอียด และใครที่ไม่ได้นำใบรับวัคซีนมาก็จะถูกปฏิเสธไม่ให้เข้าโรงละครโอเปร่า


เอพีชี้ว่า เจ้าหน้าสาธารณสุขของเมืองซานฟรานซิสโกมักตรวจตราร้านอาหารต่าง ๆ ว่าปฏิบัติตามมาตรการของรัฐหรือไม่ แต่เจ้าหน้าที่ยอมรับว่าพวกเขาพึ่งเบาะเเสจากประชาชนที่โทรเข้ามาร้องเรียนเป็นหลัก


สำหรับเมืองลอสแองเจอลิส เจ้าหน้าตรวจสอบด้านสุขอนามัยพบว่าในช่วงเวลาหนึ่งสัปดาห์ในเดือนตุลาคม ธุรกิจบันเทิงจำนวน 38 แห่งจากธุรกิจหมวดเดียวทั้งหมด 250 แห่งควรได้รับการอบรมเรื่องกฎการฉีดวัคซีน และในสัปดาห์ถัดไป เมื่อเจ้าหน้าที่กลับไปตรวจธุรกิจบันเทิงเหล่านี้อีกครั้ง พวกเขาก็พบอีกว่า 15% จากบาร์เกือบ 80 แห่งที่เข้าไปตรวจสอบก็ไม่ตรวจหลักฐานการฉีดวัคซีนของผู้ที่เข้ามาใช้บริการ เจ้าหน้าจึงที่ต้องอบรมเพิ่มขึ้นอีก 




 


ส่วนนครนิวยอร์ก เอพีพบว่าสถานที่ใหญ่ ๆ อย่างโรงละครบนถนนบรอดเวย์ หรือพิพิธภัณฑ์ มีการกวดขันเรื่องการตรวจประวัติฉีดวัคซีนที่เข้มงวด แต่ร้านกาแฟเล็กอาจจะไม่ทำเช่นนั้น 


ผู้อำนวยการด้านธุรกิจร้านอาหารและการโรงแรมของสถาบัน Institute of Culinary Education ในนิวยอร์ก นายริก คาแมค อธิบายว่า มาตรการข้างต้นนั้นกำกวมและสร้างความสับสนให้แก่ร้านอาหาร เช่น ต้องตรวจเอกสารฉีดวัคซีนตัวจริงที่เป็นกระดาษ หรือตรวจแบบใบแบบอิเล็กทรอนิกส์ ร้านบ้างร้านจึงกวดขันไม่เหมือนกัน และพนักงานบางคนก็ไม่ได้ถูกอบรมมาให้รับมือกับลูกค้าที่ไม่พอใจอย่างรุนเเรงด้วย


ทั้งนี้ ผู้ประกอบการบางรายในสหรัฐฯ ก็เลือกที่จะกวดขันอย่างเข้มงวด เช่นร้าน the Highway Inn ในเมืองโฮโนลูลูของรัฐฮาวาย พนักงานเสิร์ฟจะตรวจบัตรฉีดวัคซีนพร้อมกับบัตรประจำตัว (ID) และมีการเก็บข้อมูลติดต่อของลูกค้าไว้ถึง 2 สัปดาห์


หุ้นส่วนเจ้าของร้าน รัสเซล ไรอัน บอกว่า ตอนแรกที่ออกกฏเมื่อเดือนกันยายนที่ผ่านมา มีเพียงลูกค้าที่ไม่ฉีดวัคซีนบางรายเท่านั้นที่ “เดินโมโหออกจากร้านไป” แต่ส่วนมากลูกค้าก็ปฏิบัติตามกฏและก็มีคนเข้ามาทานอาหารในร้านมากขึ้นเรื่อย ๆ เพราะประชากรจำนวนมากขึ้นได้รับวัคซีนแล้ว


สุดท้ายนี้ เอพีระบุว่า ผู้ประกอบการบางรายเลือกที่จะปรับการทำธุรกิจโดยที่ไม่ต้องมีตรวจใบรับวัคซีน บางรายปิดการทานอาหารในร้านทั้งหมดและเปลี่ยนไปขายแบบ take-out หรือแบบ outdoor แทนกันเลยทีเดียว 



	ที่มา สำนักช่าวเอพี",https://www.voathai.com/a/us-proof-of-vaccination/6293043.html,"Mon, 01 Nov 2021 04:43:49 +0700"
ชาวอเมริกันแห่ฉลอง 'คืนปล่อยผีฮัลโลวีน' หลังยอดผู้ติดโควิดลดลงต่อเนื่อง,"คืนวันที่ 31 ตุลาคม คือวันที่ชาวอเมริกันต่างเฉลิมฉลองเทศกาลปล่อยผี หรือ ฮัลโลวีนซึ่งดูเหมือนปีนี้จะคึกคักกว่าปีที่ผ่านมา เนื่องจากตัวเลขผู้ติดเชื้อโคโรนาไวรัสที่ลดลงอย่างต่อเนื่อง


ผลการสำรวจความคิดเห็นครั้งล่าสุดซึ่งจัดทำโดย The Associated Press-NORC Center for Public Affairs Research พบว่า 35% ของคนอเมริกันมีแผนจะร่วมแจกลูกอมขนมหวานให้แก่เด็ก ๆ ในเทศกาลฮัลโลวีนปีนี้ ซึ่งมากกว่าตัวเลข 25% เมื่อปีที่แล้ว แม้ยังต่ำกว่าระดับ 42% เมื่อปี ค.ศ. 2019 ก่อนเกิดการระบาด


ขณะที่ผู้ใหญ่ 16% บอกว่าจะพาเด็ก ๆ ไปเคาะประตูตามบ้านเพื่อขอขนมหวาน หรือ Trick or Treat ซึ่งเพิ่มขึ้นจากระดับ 12% เมื่อปีที่แล้ว 


ก่อนหน้านี้ นายแพทย์แอนโธนี เฟาชี่ หวัหน้าคณะที่ปรึกษาเพื่อรับมือการระบาดของโคโรนาไวรัสของทำเนียบขาว ยืนยันว่ากิจกรรมกลางแจ้งในวันฮัลโลวีนปีนี้สามารถทำได้ แต่ได้ขอให้เด็ก ๆ สวมหน้ากาก หลีกเลี่ยงผู้คนจำนวนมาก และให้ทำความสะอาดมือบ่อย ๆ ขณะร่วมฉลองเทศกาลฮัลโลวีนด้วย 


ชุดฮัลโลวีนยอดนิยมของปีนี้


ภาคธุรกิจรายงานตัวเลขยอดขายสินค้าที่เกี่ยวกับฮัลโลวีนเพิ่มขึ้นมากกว่า 25% ในปีนี้ รวมทั้งยอดขายลูกอมขนมหวาน ชุดแฟนซี และอุปกรณ์ตกแต่งฮัลโลวีน อ้างอิงจากข้อมูลของสมาคม Halloween and Costume Association


ผลการค้นหาทางกูเกิลแสดงให้เห็นว่า ชุดฮัลโลวีนยอดนิยมในปีนี้ยังคงเป็นชุดที่นิยมต่อเนื่องในช่วงหลายปีที่ผ่านมา รวมถึง ชุดแม่มด ชุดไดโนเสารื และชุดกระต่าย นอกจากนี้ยังมีชุดวอร์มจากซีรีย์ดังของ Netflix คือ ""Squid Game"" และซีรีย์ของค่ายมาร์เวล ""WandaVision"" ติดอันดับเข้ามาด้วย 


ยอดติดเชื้อลดลง-อัตราการฉีดวัคซีนเพิ่มขึ้น


ปัจจุบัน ประชาชนในสหรัฐฯ เกือบ 191 ล้านคนได้รับวัคซีนครบโดสแล้ว คิดเป็น 58% ของประชากรทั้งหมด และทางการกำลังจะเริ่มฉีดวัคซีนให้แก่กลุ่มประชากรอายุ 5-11 ปี หลังจากที่ผ่านการรับรองจากคณะกรรมการที่ปรึกษาของสำนักงานอาหารและยาสหรัฐฯ หรือ FDA และกำลังรอการอนุมัติจากศูนย์ควบคุมและป้องกันโรคของสหรัฐฯ หรือ CDC 


ปัจจุบัน อัตราการติดโควิด-19 ในอเมริกาอยู่ที่ระดับเฉลี่ย 73,000 คนต่อวัน ลดลงจากระดับ 173,000 คนเมื่อกลางเดือนกันยายน 


เมื่อปีที่แล้ว รัฐบาลของรัฐต่าง ๆ ได้ยกเลิกงานฉลอง งานชุมนุมและการเดินขบวนพาเหรดในช่วงเทศกาลฮัลโลวีน หลังจากมีคนอเมริกันติดเชื้อโดยเฉลี่ย 81,000 คนต่อวัน ก่อนที่จะเพิ่มขึ้นในช่วงฤดูหนาวถัดมา",https://www.voathai.com/a/as-us-covid-cases-fall-halloween-brings-more-fun-and-less-fear/6292834.html,"Mon, 01 Nov 2021 02:59:08 +0700"
'บลูออริจิน' เผยแผนสร้างสถานีอวกาศเอกชนบนวงโคจรรอบโลก,"บลูออริจิน (Blue Origin) เป็นบริษัทอเมริกันรายล่าสุดที่ประกาศแผนการพัฒนาสถานีอวกาศเอกชน โดย Blue Origin กล่าวในสัปดาห์นี้ว่า สถานีอวกาศที่มีชื่อว่า ""Orbital Reef"" จะเปิดดำเนินการเป็น ""โครงการธุรกิจแบบผสมผสาน"" ในอวกาศ


พาร์ทเนอร์หลักของ Blue Origin คือ Sierra Space ซึ่งเป็นส่วนหนึ่งของ Sierra Nevada Corporation บริษัทผู้รับเหมาด้านการป้องกันประเทศในสหรัฐฯ นอกจากนี้โครงการนี้ยังได้รับการสนับสนุนโดยบริษัท Boeing มหาวิทยาลัย Arizona State University และบริษัทอื่น ๆ อีกมากมาย


ในการแถลงการณ์ของ Sierra Space กล่าวว่า Orbital Reef มีเป้าหมายที่จะเปิดตลาดใหม่ในอวกาศและเปิดโอกาสให้บุคคลและบริษัทต่าง ๆ ""สร้างที่อยู่ของตนเองบนวงโคจรโลก""




 


ทั้งนี้ บริษัทตั้งเป้าที่จะเริ่มปฏิบัติการสถานีอวกาศ Orbital Reef ในระหว่างปี ค.ศ. 2025 ถึง 2030 สถานีดังกล่าวมีแผนที่จะอยู่ในวงโคจรระดับพื้นโลกที่ระยะทางประมาณ 500 กิโลเมตร ซึ่งสูงกว่าสถานีอวกาศนานาชาติ (ISS)


นักพัฒนากล่าวว่า Orbital Reef จะรองรับคนได้ 10 คนในพื้นที่ประมาณ 830 ลูกบาศก์เมตร ซึ่งเกือบเท่ากับขนาดของ ISS นอกจากนี้ยังจะให้บริการลูกค้าเอกชนหลากหลายประเภท ซึ่งอาจรวมถึงนักวิจัยด้านวิทยาศาสตร์ หน่วยงานด้านอวกาศ ประเทศที่ไม่มีโครงการอวกาศ รวมถึงบริษัทด้านเทคโนโลยีและการผลิตต่าง ๆ เป็นต้น


Blue Origin ได้ระบุไว้ในเอกสารข้อเท็จจริงบนเวบไซต์ว่า นักท่องอวกาศก็อาจสามารถไปเยี่ยมชม Orbital Reef ได้เช่นกัน โดยผู้เข้าชมจะสามารถเพลิดเพลินกับมุมมองของโลกที่ชัดเจนและจะได้เห็นพระอาทิตย์ขึ้นและพระอาทิตย์ตกถึง 32 ครั้งในแต่ละวัน 


Brent Sherwood รองประธานอาวุโสของโครงการพัฒนาขั้นสูงของ Blue Origin กล่าวว่า การพัฒนายานอวกาศและสถานีอวกาศในอดีตของ NASA และหน่วยงานด้านอวกาศอื่น ๆ เป็นการกรุยทางให้สถานีอวกาศเอกชนกลายเป็นจริงขึ้นมาได้ และว่าตอนนี้ Orbital Reef จะพยายามขยายการเข้าถึง ลดค่าใช้จ่าย และให้บริการและสิ่งอำนวยความสะดวกทั้งหมดที่จำเป็นในการทำให้การบินในอวกาศกลายเป็นเรื่องที่ปกติ




 


ทั้งนี้ Blue Origin ได้เปิดตัวบริการท่องเที่ยวในอวกาศซึ่งให้บริการการเดินทางสู่อวกาศด้วยจรวดและแคปซูลยานอวกาศ เที่ยวบินดังกล่าวเปิดโอกาสให้ผู้โดยสารได้สัมผัสกับความไร้น้ำหนักและได้มองเห็นโลกจากระยะไกลในเวลาไม่กี่นาที


Sherwood กล่าวต่อไปอีกว่า นักพัฒนาของสถานีจะทำงานอย่างหนักเพื่อให้มั่นใจว่า Orbital Reef ไม่ได้มีไว้สำหรับหน่วยงานที่สามารถเข้าถึงอวกาศได้เท่านั้น แต่จะได้รับการออกแบบให้เป็นรอยเท้าของมนุษยชาติในวงโคจรระดับต่ำ ซึ่งหมายถึงทุกประเทศ ทุกบริษัท และผู้คนทั่วโลก


แผนการสำหรับสถานีอวกาศเอกชนนี้ได้รับการสนับสนุนจาก NASA ซึ่งประกาศในปีนี้ว่า มีแผนจะมอบเงินถึง 400 ล้านดอลลาร์ในการทำสัญญากับโครงการดังกล่าว",https://www.voathai.com/a/us-companies-seek-to-develop-private-space-stations-/6292853.html,"Mon, 01 Nov 2021 01:44:07 +0700"
ผู้นำจี-20 บรรลุความตกลงโลกร้อน แต่นักรณรงค์หวั่นยังไม่เพียงพอ,"ผู้นำประเทศสมาชิกกลุ่ม จี-20 (G-20) ซึ่งร่วมประชุมที่กรุงโรม อิตาลี ในวันอาทิตย์ บรรลุข้อตกลงว่าด้วยการจำกัดการเพิ่มขึ้นของอุณหภูมิโลกโดยเฉลี่ยไม่ให้เกิน 2 องศาเซลเซียส จากระดับก่อนยุคอุตสาหกรรม พร้อมไปกับการเพิ่มความพยายามลดระดับอุณหภูมิดังกล่าวไม่ให้เกิน 1.5 องศาเซลเซียส 


ความตกลงดังกล่าวคล้ายกับที่ประเทศต่าง ๆ ให้สัญญาไว้ในสนธิสัญญากรุงปารีสว่าด้วยการเปลี่ยนแปลงของสภาพภูมิอากาศโลกเมื่อปี ค.ศ. 2015 ทำให้บรรดานักรณรงค์ด้านสิ่งแวดล้อมยังคงไม่มั่นใจว่า บรรดาผู้นำจะสามารถสร้างความคืบหน้าในการเจรจาเรื่องสิ่งแวดล้อมในการประชุมของสหประชาชาติ COP26 ที่เมืองกลาสโกว์ สก็อตแลนด์ ได้หรือไม่


การประชุม G-20 สองวันที่ผ่านมายังไม่สามารถตกลงเรื่องมาตรการที่จะนำมาใช้ในการเดินหน้าตามเป้าหมายเรื่องการจำกัดอุณหภูมิดังกล่าว มีเพียงความตกลงเรื่องการยกเลิกการให้เงินอุดหนุนของประเทศพัฒนาแล้วต่าง ๆ สำหรับโรงไฟฟ้าถ่านหินในประเทศกำลังพัฒนา ซึ่งถือเป็นหมุดหมายสำคัญของรัฐบาลประธานาธิบดีโจ ไบเดน


อย่างไรก็ตาม ที่ประชุมยังไม่สามารถกำหนดเป้าหมายว่ารัฐบาลแต่ละประเทศจะยกเลิกการอุดหนุนโรงไฟฟ้าถ่านหินในประเทศตนเองได้เมื่อไร ในขณะที่จีนและอินเดียต่อต้านมาตรการยกเลิกการอุดหนุนดังกล่าว 




นายกรัฐมนตรีอิตาลี มาริโอ ดรากี ซึ่งเป็นเจ้าภาพการประชุม G-20 ครั้งนี้ กล่าวกระตุ้นให้บรรดาผู้นำที่ร่วมประชุมพยายามกำหนดเป้าหมายที่ชัดเจนทั้งในระยะสั้นและระยะยาว พร้อมทั้งใช้ทรัพยากรทุกอย่างที่มีอยู่เพื่อให้บรรลุเป้าหมายนั้น 


นายดรากี กล่าวว่า การตัดสินใจในการประชุม G-20 จะส่งผลกระทบโดยตรงต่อความสำเร็จของการประชุม COP26 และความสามารถของประเทศต่าง ๆ ในการจัดการกับวิกฤติการเปลี่ยนแปลงของสภาพภูมิอากาศโลกได้ 


ทั้งนี้ ประเทศกลุ่ม G-20 ซึ่งปล่อยก๊าซคาร์บอนรวมกันราว 75% ของปริมาณทั้งหมดบนโลก ยังตกลงกันที่จะเพิ่มการสนับสนุนในรูปของเงินทุนมูลค่า 100,000 ล้านดอลลาร์ต่อปี เพื่อช่วยประเทศยากจนรับมือกับผลกระทบของการเปลี่ยนแปลงของสภาพภูมิอากาศโลก ซึ่งเป็นความตกลงภายใต้สนธิสัญญากรุงปารีสเมื่อปี ค.ศ. 2015 เช่นกัน 


 




ทางด้านบรรดานักรณรงค์ด้านสิ่งแวดล้อมต่างแสดงความผิดหวังต่อการประชุม G-20 ครั้งนี้ หนึ่งในนั้นคือ เกรต้า ธันเบิร์ก นักต่อสู้เพื่อสิ่งแวดล้อมชาวสวีเดน ซึ่งกล่าวตำหนิยรรดาผู้นำที่เข้าร่วมประชุมว่า จัดทำแถลงการณ์ด้านสภาพภูมิอากาศขึ้นมาเพราะต้องการได้รับชื่อเสียงหรือทำให้พวกเขาดูดีเท่านั้น",https://www.voathai.com/a/g-20-gets-climate-agreement-but-activists-fear-deal-not-big-enough/6292910.html,"Mon, 01 Nov 2021 01:13:05 +0700"
รายงานเผยกองทัพเมียนมาจุดไฟเผาบ้านกว่า 60 หลังในรัฐชิน,"สำนักข่าว Radio Free Asia (RFA) รายงานว่า ทหารเมียนมาได้จุดไฟเผาบ้านเรือนของประชาชนในรัฐชินมากกว่า 60 หลัง และโบสถ์อีก 1 แห่ง ในช่วงเดือนตุลาคม ในขณะที่ยังคงมีการต่อสู้ระหว่างกองทัพเมียนมากับกองกำลังรัฐชินทางตะวันตกของเมียนมา


รายงานของ RFA ระบุว่า กองทัพได้บุกโจมตีเมืองทานตะลาง เมื่อวันที่ 18 กันยายน และเผาทำลายบ้านเรือน 19 หลัง ต่อมาระหว่างวันที่ 13-25 ตุลาคม ทหารเมียนมาได้เผาบ้านอีก 42 หลัง และโบสถ์อีกหนึ่งแห่งในเมืองฟาลามที่อยู่ติดกัน


ผู้อยู่ในเหตุการณ์เล่าว่า ทหารเมียนมาไม่เพียงแต่เผาทำลายบ้านเรือนเท่านั้น แต่ยังปล้นสดมภ์และฆ่าสัตว์เลี้ยงจำนวนมาก คาดว่ามีชาวบ้านราว 900 คนจาก 7 หมู่บ้านที่หลบหนีเข้าป่าลึกเพื่อเอาชีวิตรอด


การโจมตีหมู่บ้านในรัฐชินในเดือนตุลาคมมีขึ้นในช่วงเดียวกับที่กองทัพเมียนมาเพิ่มปฏิบัติการทหารตั้งแต่วันที่ 9 ตุลาคม บริเวณถนนสายหลักที่เชื่อมต่อรัฐชินกับแคว้นซะไกง์ของเมียนมาซึ่งถือเป็นฐานที่มั่นสำคัญของกลุ่มแข็งข้อต่อต้านรัฐบาลทหารเมียนมา


RFA ได้พยายามติดต่อไปยังโฆษกกองทัพเมียนมาเพื่อสอบถามเหตุการณ์ที่เกิดขึ้น แต่ไม่ได้รับการตอบกลับ 


ซาไล ซา ออพ ลิน ผอ.บริหารขององค์กรสิทธิมนุษยชนชาวชิน (Chin Human Rights Organization - CHRO) กล่าวกับ RFA ว่า การที่กองทัพเมียนมาเผาทำลายเมืองทานตะลางจนเกือบหมดนี้ถือเป็นการละเมิดกฎหมายระหว่างประเทศ ซึ่งทางองค์กรมีหลักฐานและข้อมูลต่าง ๆ ที่จะนำมาเปิดเผยต่อไป 


ข้อมูลขององค์กร CHRO ระบุว่า นับตั้งแต่เดือนสิงหาคม กองทัพเมียนมาได้เผาบ้านเรือนในรัฐชินแล้วกว่า 300 หลัง และมีประชาชนราว 30,000 คนที่ต้องอพยพข้ามพรมแดนไปยังรัฐมิโซรัมของอินเดีย 


กองทัพเมียนมาต่อสู้กับกลุ่มแข็งข้อต่อต้านและกองกำลังติดอาวุธของกลุ่มชาติพันธุ์ต่าง ๆ ตลอดช่วงหลายเดือนที่ผ่านมา โดยรายงานของกลุ่ม Assistance Association for Political Prisoners (AAPP) ประเมินว่ามีประชาชนเสียชีวิตไปแล้วกว่า 1,200 คน หลังการรัฐประหารเมื่อเดือนกุมภาพันธ์



	ที่มา: Radio Free Asia",https://www.voathai.com/a/myanmar-s-military-torches-60-homes-in-chin-state-since-september-/6292831.html,"Sun, 31 Oct 2021 22:33:24 +0700"
รมต.ต่างประเทศ จีน-สหรัฐฯ หารือกรณีไต้หวัน-นโยบายจีนเดียว,"รัฐมนตรีว่าการกระทรวงการต่างประเทศสหรัฐฯ แอนโทนี บลิงเคน พบหารือทวิภาคีกับรัฐมนตรีว่าการกระทรวงการต่างประเทศจีน หวัง อี้ ระหว่างการประชุมสุดยอดของผู้นำกลุ่ม G-20 ในวันอาทิตย์ ที่กรุงโรม อิตาลี ท่ามกลางความตึงเครียดของประเทศที่มีขนาดเศรษฐกิจใหญ่ที่สุดในโลกสองประเทศ


เจ้าหน้าที่ระดับสูงของกระทรวงการต่างประเทศสหรัฐฯ เปิดเผยว่า การหารือของรัฐมนตรีบลิงเคนและรัฐมนตรีหวังเป็นไปอย่างตรงไปตรงมา สร้างสรรค์และมีประสิทธิภาพ โดยรัฐมนตรีบลิงเคนได้แจ้งให้รัฐมนตรีต่างประเทศจีนทราบถึงความกังวลของสหรัฐฯ เกี่ยวกับกรณีไต้หวันและนโยบายจีนเดียว


โดยหนึ่งในเป้าหมายของการหารือครั้งนี้คือการรักษาช่องทางการสื่อสารระหว่างสหรัฐฯ กับจีนเอาไว้ รวมทั้งการจัดทำโครงร่างการประชุมสุดยอดออนไลน์ระหว่างประธานาธิบดีสี จิ้นผิง กับประธานาธิบดีโจ ไบเดน ในช่วงปลายปีนี้


รัฐมนตรีบลิงเคน กล่าวว่า จีนกำลังทำให้เกิดความตึงเครียดจากการแสดงท่าทีก้าวร้าวต่อไต้หวัน พร้อมยืนยันว่าสหรัฐฯ ยังคงยึดมั่นกับ ""นโยบายจีนเดียว"" ซึ่งยอมรับสถานะของรัฐบาลกรุงปักกิ่งบนเวทีโลก แต่ก็สามารถมีความสัมพันธ์อย่างไม่เป็นทางการและความความสัมพันธ์ทางทหารกับไต้หวันควบคู่กันไปด้วย



ทั้งนี้ สหรัฐฯ รับรองจีนแผ่นดินใหญ่ภายใต้นโยบายจีนเดียว เมื่อปีค.ศ. 1979 แต่ขณะเดียวกัน สภาคองเกรสก็ผ่อนกฎหมายความสัมพันธ์ไต้หวัน (Taiwan Relations Act) ซึ่งอนุญาตให้มีการส่งอาวุธให้ไต้หวันเพื่อป้องกันตนเอง


ที่ผ่านมา จีนพยายามกดดันทั้งทางการเมืองและการทหารเพื่อให้ไต้หวันยอมรับการเป็นส่วนหนึ่งของจีน รวมทั้งการส่งเครื่องบินไอพ่นเข้าไปในเขตแสดงตนเพื่อการป้องกันตนเองทางอากาศของไต้หวันเพิ่มขึ้นในช่วงหลายสัปดาห์ที่ผ่านมา


เมื่อต้นเดือนนี้ ประธานาธิบดีโจ ไบเดน ระบุว่า สหรัฐฯ พร้อมปกป้องไต้หวันจากการรุกรานใด ๆ ของจีน ก่อนที่ทำเนียบขาวจะกลับลำหลังจีนส่งสัญญาณเตือน และกลับมาแสดงท่าทีคลุมเครือถึงการแทรกแซงทางการทหารหากจีนเปิดฉากโจมตีต่อไป​


สำหรับในประเด็นสิ่งแวดล้อม รมต.บลิงเคน กล่าวด้วยว่า สหรัฐฯ ต้องการให้จีนควบคุมการปล่อยก๊าซที่เป็นสาเหตุของปรากฏการณ์เรือนกระจก เพื่อแสดงความรับผิดชอบในฐานะที่เป็นหนึ่งในประเทศผู้นำทางเศรษฐกิจของโลก


โดยการหารือของผู้นำกลุ่ม G-20 นี้มีขึ้นก่อนการประชุมของสหประชาชาติว่าด้วยการเปลี่ยนแปลงของสภาพภูมิอากาศโลก หรือ COP26 จะเริ่มขึ้นในวันจันทร์นี้ที่เมืองกลาสโกว์ ประเทศสก็อตแลนด์",https://www.voathai.com/a/blinken-raised-concerns-about-taiwan-with-china-/6292829.html,"Sun, 31 Oct 2021 22:33:17 +0700"
ไบเดน เริ่มหารือวิกฤตโลกร้อนด้วยพันธสัญญาใหม่ของสหรัฐฯ,"ประธานาธิบดี โจ ไบเดน ประกาศพันธสัญญาหลากหลายข้อของสหรัฐฯ ต่อที่ประชุมว่าด้วยปัญหาสภาพภูมิอากาศเปลี่ยนแปลง ซึ่งจัดขึ้นโดยองค์การสหประชาชาติและมีผู้นำจากกว่า 100 ประเทศเข้าร่วมเพื่อหารือวิธีแก้ไขวิกฤตภาวะโลกร้อน


การประชุม 2021 United Nations Climate Change Conference หรือที่เรียกย่อ ๆ ว่า COP26 ขององค์การสหประชาชาติ มีขึ้นระหว่างวันที่ 31 ตุลาคม - 12 พฤศจิกายนนี้ที่ เมืองกลาสโกว์ ประเทศสกอตแลนด์ เริ่มต้นขึ้นแล้วในวันจันทร์ โดยปธน.ไบเดน ประกาศว่า สหรัฐฯ มั่นใจว่าจะสามารถบรรลุเป้าหมายที่ตนตั้งไว้ในระหว่างการประชุมสุดยอดผู้นำด้านสภาพภูมิอากาศเมื่อเดือนเมษายนที่ผ่านมา ซึ่งก็คือการลดการปล่อยก๊าซคาร์บอนไดออกไซด์ลง 50-52% ให้มาอยู่ที่ระดับต่ำกว่าที่บันทึกได้เมื่อปี ค.ศ. 2005 ให้ได้ภายในปี ค.ศ. 2030


ผู้นำสหรัฐฯ ยังกล่าวย้ำด้วยว่า สหรัฐฯ จะแสดงให้ทั่วโลกเห็นว่า อเมริกาไม่ได้เพียงกลับเข้ามาร่วมกับนานาประเทศในการแก้ไขปัญหาภาวะโลกร้อน แต่ยังจะมาเป็นผู้นำด้วยการแสดงให้เห็นถึงความสำเร็จในการนี้ด้วย


นอกจากการแสดงความมุ่งมั่นดังกล่าวแล้ว ปธน.ไบเดน ยังประกาศเป้าหมายใหม่ๆ ของสหรัฐฯ อันได้แก่ แผนงานต่างๆ ภายใต้งบประมาณ 3,000 ล้านดอลลาร์สำหรับนโยบาย President’s Emergency Plan for Adaptation and Resilience เพื่อสร้างความตระหนักเกี่ยวกับวิกฤตการเปลี่ยนแปลงของสภาพภูมิอากาศโลก รวมทั้งการสนับสนุนและดำเนินการต่างๆ การผ่านกฎหมายเพื่อปรับปรุงโครงสร้างพื้นฐานของสหรัฐฯ และเพื่อลดการปล่อยก๊าซเรือนกระจกให้ได้อย่างน้อย กิกะตัน (gigaton) หรือราว 1 ล้านล้านกิโลกรัม ภายในปี ค.ศ. 2030 ด้วย


ทั้งนี้ ผู้ที่วิจารณ์ปธน.ไบเดน ให้ความเห็นว่า พันธสัญญาต่างๆ ของรัฐบาลสหรัฐฯ ชุดปัจจุบันนั้น ยังไม่ยิ่งใหญ่มากเท่ากับที่ประเทศพัฒนาแล้วหลายประเทศสัญญาออกมา


ขณะเดียวกัน ผู้นำสหรัฐฯ กล่าวเมื่อช่วงเย็นวันอาทิตย์ที่ผ่านมาว่า ตน “รู้สึกผิดหวัง” ที่จีนและรัสเซีย ไม่ได้เสนอพันธสัญญาใหม่ๆ เพื่อช่วยลดการปล่อยก๊าซเรือนกระจกเลย


และในวันจันทร์นี้เอง รัฐบาลจีนประกาศว่า ประธานาธิบดี สี จิ้นผิง จะร่วมกล่าวปราศรัยในการประชุมสุดยอด COP26 ด้วยผ่านสุนทรพจน์ที่จัดพิมพ์ในรูปเอกสารเท่านั้น",https://www.voathai.com/a/biden-us-commitments-climate-change-summit-cop26/6295618.html,"Tue, 02 Nov 2021 01:24:42 +0700"
ยอดผู้เสียชีวิตจากโควิดทั่วโลกผ่านหลัก 5 ล้านคนแล้ว!,"ศูนย์ข้อมูลของมหาวิทยาลัยจอนส์ ฮอพกินส์ ระบุว่า ตัวเลขผู้เสียชีวิตจากโควิด-19 ทั่วโลกได้ผ่านหลัก 5 ล้านคนแล้ว โดยอยู่ที่ 5,000,425 ณ ช่วงเช้าวันจันทร์ตามเวลาในสหรัฐฯ


ข้อมูลแสดงให้เห็นว่า จำนวนผู้เสียชีวิตเพิ่มขึ้นจาก 4 ล้านคนเป็น 5 ล้านคน ภายในเวลาเพียง 4 เดือน คือตั้งแต่เดือนมิถุนายนปีนี้ แม้ว่าจะมีการฉีดวัคซีนโควิดไปแล้วหลายพันโดสทั่วโลก


เลขาธิการใหญ่สหประชาชาติ แอนโตนิโอ กูเตอร์เรส กล่าวในวันจันทร์ว่า ยอดผู้เสียชีวิตเกิืน 5 ล้านคนนี้ถือเป็น ""สิ่งที่น่าอับอายทั่วโลก"" และยิ่งตอกย้ำถึงปัญหาความไม่เท่าเทียมด้านวัคซีนระหว่างประเทศร่ำรวยกับประเทศยากจน


แถลงการณ์ของนายกูเตอร์เรส ระบุว่า ""ยอดผู้เสียชีวิตนี้ไม่ใช่แค่ตัวเลขบนหน้ากระดาษ แต่เป็นพ่อแม่ เป็นพี่น้อง ลูกชายลูกสาว ครอบครัว เพื่อน หรือเพื่อนร่วมงานของใครบางคนที่ต้องจบชีวิตลงเพราะเชื้อไวรัสที่ไร้ความปราณีและไม่มีเส้นแบ่งพรมแดน""  


เลขาธิการใหญ่สหประชาชาติกล่าวด้วยว่า หลักไมล์ที่น่าเศร้านี้คือการตอกย้ำว่า ในขณะที่ประเทศร่ำรวยกำลังฉีดวัคซีนบูสเตอร์เข็มที่สาม แต่กลับมีเพียง 5% ของประชากรในแอฟริกาที่เพิ่งได้รับวัคซีนครบโดส


นายกูเตอร์เรสกระตุ้นให้บรรดาผู้นำโลกสนับสนุน ""ยุทธศาสตร์โครงการวัคซีนโลก"" หรือ Global Vaccination Strategy ที่เพิ่งเปิดตัวร่วมกับองค์การอนามัยโลก หรือ WHO เมื่อเดือนที่แล้ว โดยมีเป้าหมายฉีดวัคซีนให้ประชากรทุกประเทศในโลกให้ได้ถึง 40% ภายในสิ้นปีนี้ และเพิ่มเป็น 70% ภายในกลางปีหน้า


""วิธีทีดีที่สุดในการรำลึกถึงผู้เสียชีวิต 5 ล้านคนนั้น คือการสร้างความเท่าเทียมทางวัคซีนให้เกิดขึ้นจริง ด้วยการเพิ่มความพยายามในการปราบปรามเชื้อไวรัสนี้ให้ได้"" เลขาธิการใหญ่สหประชาชาติกล่าว",https://www.voathai.com/a/covid-death-toll-passes-5-million/6295358.html,"Mon, 01 Nov 2021 22:39:18 +0700"
จีนเริ่มกลับมานำเข้าเมล็ดสนจากอัฟกานิสถานอีกครั้ง,"จีนเริ่มกลับมานำเข้าเมล็ดสนจากอัฟกานิสถานอีกครั้ง


รัฐบาลจีนเริ่มกลับมาทำการค้าขายโดยตรงกับอัฟกานิสถานอีกครั้ง เพื่อหวังช่วยพยุงประเทศที่ตกอยู่ในภาวะย่ำแย่จากการเปลี่ยนแปลงการปกครองมาอยู่ใต้กลุ่มตาลิบันนี้ ให้รับมือกับวิกฤตเศรษฐกิจและมนุษยธรรมที่รุนแรงขึ้นทุกขณะ


รายงานข่าวระบุว่า เครื่องบินลำเลียงเมล็ดสนปริมาณ 45 ตันจากกรุงคาบูล ประเทศอัฟกานิสถาน ได้ลงจอดในจีนเมื่อวันอาทิตย์ อันเป็นการเริ่มต้นการรื้อฟื้นความสัมพันธ์ทางการค้าระหว่างสองเพื่อนบ้านนี้อีกครั้ง หลังกลุ่มตาลิบันเข้ายึดอำนาจการปกครองจากรัฐบาลพลเรือนชุดก่อนเมื่อกลางเดือนสิงหาคมที่ผ่านมา


บิลาล คาริมิ โฆษกรัฐบาลตาลิบัน บอกกับ วีโอเอ ว่า รัฐบาลตาลิบันหวังว่า “กิจกรรมเชิงพาณิชย์นี้จะเดินหน้าต่อไป และช่วยส่งเสริมความสัมพันธ์กับจีนให้แน่นแฟ้นขึ้นด้วย”


คาริมิ กล่าวด้วยว่า การส่งออกเมล็ดสนครั้งนี้เป็นผลมาจากการ “หารืออันดี” ที่ครอบคลุมหลายประเด็น ระหว่างกรุงคาบูลและกรุงปักกิ่ง พร้อมแสดงความหวังว่า จะมีความคืบหน้าในด้านการค้าระดับทวิภาคีเพิ่มขึ้นในไม่กี่วันข้างหน้านี้ด้วย 




 


ขณะเดียวกัน หวัง ยู่ เอกอัครราชทูตจีน ณ กรุงคาบูล ทวีตข้อความออกมาว่า “รายได้(จากการส่งออกเมล็ดสน)ที่สูงถึงระดับหลายร้อยล้านดอลลาร์ จะเป็นประโยชน์ต่อเกษตรกรชาวอัฟกันหลายคนอย่างมาก”




 


ทั้งนี้ จีนคือผู้นำเข้าเมล็ดสนอัฟกันรายใหญ่ที่สุดรายหนึ่ง และเปิดตัวโครงการ “ระเบียงขนส่งทางอากาศ” เมื่อเดือนพฤศจิกายน ปี ค.ศ. 2018 เพื่อช่วยอัฟกานิสถานเพิ่มการส่งออกผลไม้สดและแห้งไปยังตลาดจีน พร้อมๆ กับช่วยการแก้ไขปัญหาการขาดดุลการค้าขนานใหญ่ไปด้วย


ภายใต้นโยบายดังกล่าว มีรายงข่าวว่า ผู้นำเข้าชาวจีนมีสัญญาต้องนำเข้าเมล็ดสนจากอัฟกานิสถานเป็นมูลค่ากว่า 2,000 ล้านดอลลาร์ในช่วงระยะเวลา 5 ปีเลยทีเดียว",https://www.voathai.com/a/china-resumes-import-of-pine-nuts-from-afghanistan/6295688.html,"Tue, 02 Nov 2021 02:11:40 +0700"
เผยโฆษกทำเนียบขาวติดโควิด - พบไบเดนครั้งสุดท้ายอังคารที่แล้ว,"โฆษกทำเนียบขาว เจน ซากี (Jen Psaki) เปิดเผยว่า เธอมีผลตรวจโควิด-19 เป็นบวกในวันอาทิตย์ พร้อมระบุว่าเธอพบกับประธานาธิบดีโจ ไบเดน ครั้งสุดท้ายเมื่อวันอังคาร 


เจน ซากี วัย 42 ปี ซึ่งได้รับวัคซีนโควิดครบโดสแล้ว กล่าวว่า เธอมีอาการของโควิดเล็กน้อย โดยก่อนหน้านี้สมาชิกในครอบครัวของเธอมีผลตรวจโควิดเป็นบวก และเธอได้เริ่มกักตัวเองเพื่อดูอาการมาตั้งแต่วันพุธที่แล้ว พร้อมกับรับการตรวจหาเชื้อเป็นประจำ ก่อนที่จะพบว่ามีผลตรวจเป็นบวกเมื่อวันอาทิตย์


ซากี กล่าวว่า เธอนั่งด้านนอกอาคารกับประธานาธิบดีไบเดนเมื่อวันอังคาร โดยเว้นระยะห่าง 1.8 เมตร และสวมหน้ากากทั้งคู่ โดยประธานาธิบดีไบเดนมีผลตรวจโควิดเป็นลบเมื่อวันเสาร์ที่ผ่านมาขณะเดินทางไปร่วมประชุม G-20 ที่กรุงโรม อิตาลี เมื่อช่วงสุดสัปดาห์ และประชุม COP26 ที่เมืองกลาสโกว์ สก็อตแลนด์ ในสัปดาห์นี้


จนถึงขณะนี้ เจน ซากี ถือเป็นเจ้าหน้าที่ระดับสูงสุดของทำเนียบขาวที่ตรวจพบว่าติดโควิด-19 โดยเธอมีกำหนดจะกลับมาทำงานอีกครั้งหลังจากผ่านการกักตัวเป็นเวลา 10 วัน และมีผลตรวจโควิดเป็นลบแล้ว 


เวลานี้ ปธน.ไบเดน ได้รับวัคซีนโควิดของบริษัทไฟเซอร์แล้ว 3 โดส ซึ่งโดสสุดท้ายซึ่งเป็นเข็มบูสเตอร์นั้นเพิ่งได้รับเมื่อเดือนที่แล้ว โดยทำเนียบขาวระบุว่า ผู้นำสหรัฐฯ เข้ารับการตรวจโควิดเป็นประจำทุกสองสัปดาห์ ตามที่แพทย์ประจำตัวของประธานาธิบดีไบเดนกำหนดไว้",https://www.voathai.com/a/white-house-spokesperson-psaki-has-covid-19-last-saw-biden-on-tuesday/6295365.html,"Mon, 01 Nov 2021 22:30:19 +0700"
รมว.คลังสหรัฐฯ ยัน เศรษฐกิจของประเทศยังไม่อยู่ในภาวะ “ร้อนแรงจนเกินไป”,"รัฐมนตรีว่าการกระทรวงการคลังของสหรัฐฯ ยืนยันว่า ภาวะเศรษฐกิจของประเทศยังไม่อยู่ในสถานะ “ที่ร้อนแรงเกินไป” ดังที่หลายคนกังวล


แจเน็ต เยลเลน รัฐมนตรีว่าการกระทรวงการคลัง กล่าวในวันจันทร์ว่า ตนไม่คิดว่า สภาพเศรษฐกิจของสหรัฐฯ นั้นมีปัญหาร้อนแรงเกินไป และว่า ขณะที่อัตราเงินเฟ้อของประเทศนั้นสูงขึ้นกว่าในช่วงไม่กี่ปีที่ผ่านมา สิ่งที่เกิดขึ้นนั้นมีสาเหตุหลักมาจากการระบาดใหญ่ของโควิด-19 ทั้งนั้น ตามรายงานข่าวของ สำนักข่าว รอยเตอร์


ข้อมูลเศรษฐกิจสหรัฐฯ ในสัปดาห์ที่แล้วแสดงให้เห็นว่า อัตราการใช้จ่ายผู้บริโภคสหรัฐฯ เพิ่มขึ้นอย่างชัดเจนในเดือนกันยายน ขณะที่ อัตราการติดเชื้อโควิด-19 นั้นเริ่มลดลง พร้อมๆ กับความเชื่อมั่นผู้บริโภคเริ่มฟื้นตัวได้ดีด้วย


รมว.เยลเลน เชื่อด้วยว่า ภาวะเงินเฟ้อที่รุนแรงขึ้นอยู่นี้เป็นเพียงสถานการณ์ชั่วคราวเท่านั้น


นอกจากนั้น รมว.คลังสหรัฐฯ คาดการณ์ว่า ปัจจัยที่จำกัดอุปทานด้านแรงงานและปัญหาห่วงโซ่อุปทานที่ดำเนินอยู่นี้จะเริ่มคลี่คลายลง เมื่อภาวะระบาดใหญ่ของโควิด-19 ได้รับการควบคุมดีขึ้น


 


(ที่มา: สำนักข่าว รอยเตอร์)",https://www.voathai.com/a/janet-yellen-treasury-secretary-us-economy-overheating/6295724.html,"Tue, 02 Nov 2021 02:43:36 +0700"
ออสเตรเลียเริ่มเปิดประเทศ - ยกเลิกมาตรการควบคุมโควิด,"ชาวออสเตรเลียได้รับอนุญาตให้เดินทางระหว่างประเทศโดยไม่มีข้อจำกัดด้านโควิด-19 ได้เป็นครั้งแรกในรอบเกือบ 600 วัน หลังจากที่รัฐบาลออสเตรเลียประกาศยกเลิกมาตรการควบคุมการระบาดที่เข้มงวด ถือเป็นการเปิดประเทศอีกครั้งในรอบนานกว่า 18 เดือน ​


นักเดินทางจากต่างชาติกลุ่มแรกเดินทางถึงท่าอากาศยานนครซิดนีย์ในวันจันทร์ ท่ามกลางผู้มาต้อนรับภายใต้บรรยากาศแห่งความปลื้มปิติที่สมาชิกในครอบครัวได้กลับมาเจอกันอีกครั้ง


ภายใต้มาตรการใหม่นี้ พลเมืองชาวออสเตรเลียหรือผู้อยู่อาศัยถาวรในออสเตรเลีย และสมาชิกครอบครัวของพวกเขา สามารถเดินทางกลับเข้าออสเตรเลียได้ที่รัฐนิวเซาธ์เวลส์และรัฐวิคตอเรีย โดยที่ไม่จำเป็นต้องผ่านการกักตัวในโรงแรม แต่มีข้อแม้ว่าต้องผ่านการฉีดวัคซีนโควิดครบโดสแล้ว


ในขณะที่ชาวออสเตรเลียที่จะเดินทางไปต่างประเทศก็ไม่จำเป็นต้องขออนุญาตจากทางการอีกต่อไป 


หลังจากนี้ ออสเตรเลียจะเริ่มเปิดรับนักเดินทางชาวสิงคโปร์ที่ฉีดวัคซีนครบแล้วตั้งแต่วันที่ 21 พฤศจิกายนเป็นต้นไป แต่ยังไม่เป็นที่ชัดเจนว่านักเดินทางจากประเทศอื่นจะได้รับอนุญาตให้เข้าออสเตรเลียได้เมื่อไร


ทางการออสเตรเลียเริ่มใช้มาตรการปิดประเทศมาตั้งแต่เดือนมีนาคมปีที่แล้ว ทำให้มีชาวออสซี่หลายพันคนตกค้างอยู่ในต่างประเทศเพราะไม่สามารถกลับเข้าประเทศได้ เนื่องจากรัฐบาลจำกัดจำนวนผู้ที่ได้รับอนุญาตให้เดินทางเข้าออสเตรเลียอย่างเข้มงวด


อย่างไรก็ตาม การควบคุมพรมแดนภายในประเทศจะยังคงมีอยู่ในบางพื้นที่ของออสเตรเลีย ตัวอย่างเช่น ประชาชนในนครซิดนีย์และนครเมลเบิร์นจะยังไม่สามารถเดินทางไปยังเมืองเพิร์ธทางฝั่งตะวันตกของประเทศได้ แม้จะสามารถเดินทางไปยังกรุงปารีสหรือเมืองอื่นในยุโรปได้แล้วก็ตาม 


ปัจจุบัน ออสเตรเลียมีผู้ติดเชื้อโคโรนาไวรัสสะสมราว 170,000 คน เสียชีวิตแล้ว 1,700 คน และมากกว่า 77% ของประชากรออสเตรเลียได้รับวัคซีนโควิดครบโดสแล้ว",https://www.voathai.com/a/australia-covid-19-restrictions-end-international-travel-resumes/6295364.html,"Mon, 01 Nov 2021 22:41:02 +0700"
'ฟูมิโอะ คิชิดะ' ประกาศนโยบายใหม่หลังชนะเลือกตั้งกลับนั่งเก้าอี้นายกฯ ญี่ปุ่น,"นายกรัฐมนตรีญี่ปุ่น ฟูมิโอะ คิชิดะ สร้างความประหลาดใจเมื่อสามารถเอาชนะเลือกตั้งทั่วไปของญี่ปุ่นเมื่อวันอาทิตย์ที่ผ่านมาด้วยคะแนนนำห่างเหนือคู่แข่ง และเขาได้ประกาศนโยบายใหม่ในวันจันทร์ซึ่งมุ่งเน้นการเพิ่มศักยภาพทางทหารเพื่อต่อต้านอิทธิพลของจีน ตลอดจนการแก้ปัญหาภาวะโลกร้อนและฟื้นฟูเศรษฐกิจญี่ปุ่นจากการะบาดของโควิด-19


พรรคเสรีประชาธิปไตย (Liberal Democratic Party - LDP) ซึ่งเป็นพรรคแนวทางอนุรักษ์นิยมที่นายคิชิดะเป็นหัวหน้าพรรค ได้รับชัยชนะแบบทิ้งห่างเหนือความคาดหมาย โดยกวาดไป 261 ที่นั่ง ทำให้สามารถรักษาสถานะความเป็นรัฐบาลพรรคเดียวไว้ได้ต่อไป 


ชัยชนะครั้งนี้ส่งผลให้นายคิชิดะผู้ซึ่งเพิ่งเข้ารับตำแหน่งเมื่อเดือนตุลาคมแทนอดีตนายกรัฐมนตรีโยชิฮิเดะ ซูกะ ที่ประกาศลาออก ได้กลับเข้านั่งในตำแหน่งนายกรัฐมนตรีอีกครั้ง ซึ่งจะทำให้เขาสามารถผลักดันกฎหมายต่าง ๆ ได้ก่อนที่จะมีการเลือกตั้งสมาชิกวุฒิสภาในช่วงกลางปีหน้า 


ชัยชนะของพรรค LDP ยังบรรเทาความกังวลของนักลงทุนเกี่ยวกับมาตรการอัดฉีดเงินเพื่อฟื้นฟูเศรษฐกิจญี่ปุ่นจากการะบาดของโคโรนาไวรัสที่นายกฯ คิชิดะ เป็นผู้ผลักดันด้วย




วางโครงนโยบายภายใต้รัฐบาลใหม่


นายกฯ คนปัจจุบันของญี่ปุ่น รับปากไว้ว่าจะเพิ่มงบประมาณและเริ่มโครงการสนับสนุนด้านการท่องเที่ยวเพื่อฟื้นฟูภาคการท่องเที่ยวของญี่ปุ่นทันที


ในส่วนของนโยบายทางการทหาร นายคิชิดะ กล่าวว่า จะใช้แนวทางที่แข็งกร้าวซึ่งได้รับการสนับสนุนจากสมาชิกพรรค LDP บางส่วนที่หนุนหลังเขาให้เป็นหัวหน้าพรรค ซึ่งอาจรวมถึงการเพิ่มงบประมาณด้านการทหารเป็นสองเท่าเป็น 2% ของจีดีพีของญี่่ปุน รวมถึงการจัดหาอาวุธยุทโธปกรณ์สำหรับป้องกันการรุกรานจากจีนในฝั่งทะเลจีนตะวันออก 


นายคิชิดะกล่าวว่า ญี่ปุ่นจำเป็นต้องพิจารณาเพิ่มศักยภาพในการโจมตีฐานทัพของศัตรูไว้เป็นทางเลือกในการต่อต้านการพัฒนาเทคโนโลยีทางทหารของประเทศอื่น เพื่อปกป้องประชาชนญี่ปุ่นท่ามกลางการเปลี่ยนแปลงอย่างรวดเร็วของสถานการณ์โลกและความก้าวหน้าด้านเทคโนโลยีทางการทหาร 




นายคิชิดะยังได้เน้นย้ำถึงความจำเป็นในการลงทุนด้านพลังงานสะอาดและความช่วยเหลือให้แก่ประเทศอื่น ๆ ในเอเชีย ซึ่งจะอยู่ในแผนกระตุ้นเศรษฐกิจฉบับใหม่ของญี่ปุ่น รวมทั้งประกาศตั้งเป้าว่าญี่ปุ่นจะสามารถกลายเป็นผู้นำด้านการลดก๊าซคาร์บอนและมลพิษทางอากาศต่าง ๆ ในเอเชีย


หลังจากประกาศนโยบายต่าง ๆ แล้ว นายกรัฐมนตรีคิชิดะจะเดินทางไปร่วมประชุมของสหประชาชาติว่าด้วยสภาพภูมิอากาศโลก หรือ COP26 ที่เมืองกลาสโกว์ สก็อตแลนด์ ในวันอังคาร ซึ่งถือเป็นการเปิดตัวบนเวทีระดับโลกเป็นครั้งแรกด้วย",https://www.voathai.com/a/japan-pm-kishida-strengthened-by-election-win-lays-out-broad-policy-plans-/6295353.html,"Tue, 02 Nov 2021 03:03:57 +0700"
สภาพอากาศแบบสุดขั้วและการเปลี่ยนแปลงสภาพภูมิอากาศสร้างหายนะในเอเชีย,"รายงานของสหประชาชาติระบุว่าสภาพอากาศแบบสุดขั้วและผลกระทบจากการเปลี่ยนแปลงสภาพภูมิอากาศคร่าชีวิตผู้คนไปหลายพันคน และส่งผลให้เกิดความสูญเสียทางเศรษฐกิจอย่างมากมายมหาศาลในทุกส่วนของเอเชียเมื่อปีที่แล้ว


รายงานจากหลายหน่วยงานที่ประสานงานโดยองค์การอุตุนิยมวิทยาโลก (World Meteorological Organization - WMO) เตือนว่า ชีวิตและความเป็นอยู่ของผู้คนนับล้านทั่วเอเชียกำลังถูกคุกคามจากภาวะน้ำท่วม พายุหมุนเขตร้อน ภัยแล้ง และภัยจากสภาพอากาศอื่นๆ


รายงานระบุว่า สภาพอากาศแบบสุดขั้วและภัยธรรมชาติต่างๆ กำลังส่งผลกระทบต่อการเกษตร ความมั่นคงด้านอาหารและน้ำ ความเสี่ยงด้านสุขภาพที่แย่ลง และทำให้เกิดการพลัดถิ่นของผู้อพยพและผู้ลี้ภัยที่มีความเปราะบางจำนวนมหาศาล โดยความเสียหายของโครงสร้างพื้นฐานต่างๆ ตลอดจนระบบนิเวศที่สูญเสียไปนั้นคิดเป็นมูลค่าปีละหลายแสนล้านดอลลาร์


หนึ่งในความผิดปกติของสภาพอากาศแปรปรวนที่ส่งผลกระทบต่อเอเชียคือ อุณหภูมิที่สูงขึ้นอย่างมาก และ แคลร์ นัลลิส (Clare Nullis) โฆษกหญิงของ WMO กล่าวว่า ปี ค.ศ. 2020 เป็นปีที่ร้อนที่สุดเป็นประวัติการณ์ของเอเชีย และว่า อุณหภูมิแบบสุดขั้วเมื่อปีที่แล้วอยู่ที่เมืองแวร์โคยันส์ค (Verkhoyansk) ในไซบีเรีย ซึ่งมีอุณหภูมิสูงอย่างเหลือเชื่อที่ 38 องศาเซลเซียส และทางองค์การฯ กำลังตรวจสอบว่าอุณหภูมิดังกล่าวเป็นสถิติใหม่ของบริเวณที่อยู่เหนือเส้นรุ้งบนสุดของโลก หรือที่เรียกว่า Arctic Circle ซึ่งอยู่บริเวณใกล้ขั้วโลกเหนือหรือไม่


นอกจากนี้รายงานยังพบว่า อุณหภูมิของผิวน้ำทะเลและภาวะน้ำทะเลอุ่นทั้งในและรอบๆ เอเชียเพิ่มสูงขึ้นมากกว่าค่าเฉลี่ยทั่วโลก และว่าอุณหภูมิในส่วนต่างๆ ของมหาสมุทรอาร์กติกก็สูงขึ้นถึง 3 เท่าของค่าเฉลี่ยทั่วโลกในช่วงปี ค.ศ. 1982-2020




 


ทั้งนี้ ปัญหาสำคัญที่ส่งผลต่อภูมิภาคนี้คือการละลายของธารน้ำแข็ง ซึ่งจะส่งผลกระทบอย่างใหญ่หลวงต่อความมั่นคงด้านอาหารและน้ำ นอกจากนี้บริเวณที่เรียกว่า High Mountain Asia หรือแถบยอดเขาสูงของเอเชีย ยังที่เป็นที่ตั้งของธารน้ำแข็งความยาวรวมกันประมาณ 100,000 กิโลเมตรซึ่งมีศูนย์กลางอยู่ที่ที่ราบสูงทิเบตและเทือกเขาหิมาลัยอีกด้วย


นัลลิส กล่าวว่า ภูมิภาคเอเชียมีปริมาณน้ำแข็งมากที่สุดซึ่งอยู่นอกบริเวณขั้วโลก และเป็นต้นกำเนิดของแม่น้ำสายสำคัญ 10 สายในเอเชียที่ผู้คนนับล้านต้องพึ่งพาอาศัย


นอกจากนี้ การถดถอยของธารน้ำแข็งก็กำลังเพิ่มความเร็วขึ้น คาดว่ามวลธารน้ำแข็งจะลดลง 20 ถึง 40 เปอร์เซ็นต์ภายในปี ค.ศ. 2050 ซึ่งจะส่งผลกระทบต่อผู้คนราว 750 ล้านคนในภูมิภาคนี้ และแน่นอนว่า ผลกระทบที่สำคัญคือระดับน้ำทะเลทั่วโลกที่เพิ่มขึ้นรวมทั้งวัฏจักรของน้ำในภูมิภาค ส่วนผลที่จะเกิดในระยะสั้นและจะก่อให้เกิดอันตรายคือ ดินถล่ม หิมะถล่ม เป็นต้น


รายงานระบุด้วยว่า เหตุการณ์น้ำท่วมและพายุในปี ค.ศ. 2020 ส่งผลกระทบต่อผู้คนราว 50 ล้านคนในเอเชีย คร่าชีวิตผู้คนไปมากกว่า 5,000 คน และทำให้เกิดการสูญเสียสะสมเป็นมูลค่ามากกว่า 4 แสนล้านดอลลาร์เฉพาะในจีน อินเดีย และญี่ปุ่นเท่านั้น


นักอุตุนิยมวิทยากล่าวว่า ความเสียหายจากปัญหาธรรมชาติแบบสุดโต่งในเอเชียกำลังเพิ่มสูงขึ้น และเตือนว่า แนวโน้มดังกล่าวจะดำเนินต่อไปในอนาคต โดยนักวิทยาศาสตร์แนะนำให้ประเทศต่างๆ ปรับตัวให้เข้ากับการเปลี่ยนแปลงของสภาพภูมิอากาศและลงทุนในพลังงานหมุนเวียนและเทคโนโลยีการป้องกันอื่นๆ และว่า การลงทุนที่มีเดิมพันสูงนี้จะก่อให้เกิดประโยชน์ทางเศรษฐกิจและสังคมมากมายหลายประการ",https://www.voathai.com/a/extreme-weather-climate-change-asia/6295497.html,"Tue, 02 Nov 2021 05:35:32 +0700"
ผู้นำอังกฤษยอมรับไม่อาจคาดหวังผลสำเร็จจากการประชุม COP26 ได้แน่นอน,"ในช่วงหลายเดือนก่อนการประชุม COP26 ที่สก๊อตแลนด์ นายกรัฐมนตรีบอริส จอห์นสันของอังกฤษในฐานะประเทศเจ้าภาพได้แสดงความมั่นใจและคาดหวังในแง่ดีเกี่ยวกับโอกาสการทำข้อตกลงจากการประชุมระดับโลกครั้งนี้เพื่อควบคุมอุณหภูมิของโลกไม่ให้เพิ่มขึ้นมากและเร็วเกินไป


แต่เมื่อวันเสาร์ ระหว่างการประชุม G-20 ที่กรุงโรม ผู้นำของอังกฤษยอมรับว่าโอกาสความสำเร็จของเรื่องดังกล่าวมีไม่สูงกว่า 50 % และผู้เชี่ยวชาญรวมทั้งนักเศรษฐศาสตร์ก็เตือนว่าการจะบรรลุเป้าหมายของการปล่อยก๊าชคาร์บอนเพื่อลดความเสียหายจากสภาพภูมิอากาศแปรปรวนได้นี้จะต้องอาศัยความตั้งใจจริงของประเทศต่างๆ และการยอมรับผลกระทบต่อเศรษฐกิจในระยะสั้นซึ่งอาจไม่ใช่เรื่องง่ายที่จะทำ


ในการกล่าวเปิดประชุม COP26 เมื่อวันจันทร์ นายกรัฐมนตรีของอังกฤษเตือนผู้นำจากเกือบ 200 ประเทศทั่วโลกว่ามนุษยชาติกำลังจะหมดเวลาที่จะแก้ปัญหาสภาพภูมิอากาศแปรปรวน พร้อมทั้งเตือนว่าถ้าเราไม่เริ่มทำอะไรอย่างจริงจังในวันนี้แล้วก็จะสายเกินไปสำหรับคนรุ่นลูกรุ่นหลานที่จะทำในวันพรุ่งนี้


ส่วน Liz Truss รัฐมนตรีว่าการกระทรวงการต่างประเทศของอังกฤษก็เตือนว่าไม่มีหลักประกันใดๆ ว่าจะเกิดผลลัพธ์ตามที่ต้องการจากบรรดาผู้นำโลกซึ่งเข้าร่วมประชุม และว่าผลของการประชุมครั้งนี้ไม่สามารถคาดเดาได้และยังมีความไม่แน่นอน อย่างไรก็ตามจะมีการเจรจาต่อรองอย่างเคร่งเครียดและการประชุมดังกล่าวก็เป็นโอกาสสำคัญที่จะทำให้บรรดาผู้นำเหล่านี้ต้องแสดงความรับผิดชอบด้วย


ตามข้อตกลงกรุงปารีสนั้นประเทศต่างๆ ได้เห็นพ้องต้องกันถึงความจำเป็นที่จะต้องควบคุมการเพิ่มขึ้นของอุณหภูมิเฉลี่ยของโลกไม่ให้เกิน 2 องศาเซลเซียส หรือถ้าเป็นไปได้คือไม่เกิน 1.5 องศาเซลเซียสเหนือระดับอุณหภูมิก่อนยุคอุตสาหกรรมของโลกคือเมื่อราวกว่า 200 ปีที่แล้ว


โดยข้อเสนอนี้อนุญาตให้แต่ละประเทศจัดทำแผนดำเนินงานของตัวเองและนำมาพิจารณาทบทวนทุกๆ ห้าปี อย่างไรก็ตามเจ้าหน้าที่รัฐบาลอังกฤษยอมรับว่าการทบทวนแผนดำเนินงานในการประชุม COP26 ปีนี้คงแสดงให้เห็นว่าประเทศต่างๆ ยังทำไม่ได้ตามเป้าหมายและคำมั่นสัญญา


เหตุผลหนึ่งของความกังวลเรื่องนี้ก็คือผู้นำของประเทศซึ่งผลิตก๊าซเรือนกระจกรายใหญ่ของโลกสองประเทศ คือจีนกับรัสเซีย ไม่ได้เข้าร่วมประชุมด้วย นอกจากนั้นคุณ Anna Aberg นักวิจัยของ Chatham House ในอังกฤษก็ชี้ว่าขอบข่ายของปัญหาท้าทายที่รออยู่และการดำเนินงานที่จะต้องเร่งลงมือทำเพื่อควบคุมอุณหภูมิของโลกนั้นมีขนาดใหญ่โตมหาศาลมาก


โดยคุณ Anna เตือนว่าการที่โลกจะสามารถควบคุมอุณหภูมิไม่ให้เพิ่มสูงขึ้นเกิน 1.5 องศาเซลเซียสได้นั้นการปล่อยก๊าซเรือนกระจกจะต้องลดลงราวครึ่งหนึ่งภายในปี 2030 และโลกจะต้องมีสภาวะเป็นกลางด้านก๊าซคาร์บอนหรือ net-zero emissions ภายในปี 2050 ด้วย ซึ่งการจะบรรลุเป้าหมายที่ว่านี้ได้ก็ต้องอาศัยการดำเนินงานอย่างจริงจังของประเทศต่างๆ อย่างที่ไม่เคยเกิดขึ้นมาก่อน


นักวิเคราะห์ของ Chatham House ผู้นี้ยังเสริมด้วยว่าแผนดำเนินงานซึ่งประเทศต่างๆ นำเสนอในการประชุมเมื่อปี 2015 นั้นยังไม่เพียงพอที่จะควบคุมการเพิ่มขึ้นของอุณหภูมิโลกได้ และความสำเร็จของเรื่องนี้ยังต้องอาศัยความสนับสนุนด้านการเงินจากประเทศที่พัฒนาแล้วในรูปเงินช่วยเหลือปีละหนึ่งแสนล้านดอลลาร์แก่ประเทศกำลังพัฒนาเพื่อจำกัดการสร้างก๊าซเรือนกระจกด้วย


อย่างไรก็ตามจนถึงเมื่อปีที่แล้วเรื่องดังกล่าวก็ไม่ได้เป็นไปตามคำมั่นสัญญา นอกจากนั้นบรรดานักวิทยาศาสตร์และนักสิ่งแวดล้อมยังชี้ว่าการควบคุมการปล่อยก๊าซมีเทนก็จำเป็นเพื่อช่วยควบคุมภาวะโลกร้อนเช่นกัน


แต่นอกจากประเด็นด้านวิทยาศาสตร์แล้วนักเศรษฐศาสตร์ก็เตือนด้วยว่าความสำเร็จของการดำเนินงานเพื่อควบคุมอุณหภูมิของโลกนี้ขึ้นอยู่กับภาวะการนำและความพยายามของประเทศที่พัฒนาแล้วรวมทั้งความร่วมมือจากประเทศกำลังพัฒนาด้วย


อย่างไรก็ตามในขณะนี้ประเทศอุตสาหกรรมที่ร่ำรวยกำลังมีปัญหาเศรษฐกิจหลังวิกฤตโควิด-19 ยังขาดแคลนงบประมาณ และอยู่ท่ามกลางวิกฤติด้านพลังงาน ซึ่งนักเศรษฐศาสตร์บางคน เช่น นาย Liam Halligan ของอังกฤษได้เตือนว่าการเปลี่ยนผ่านครั้งนี้จะต้องใช้เงินลงทุนจำนวนมหาศาลซึ่งผู้เสียภาษีและครัวเรือนในกลุ่มประเทศตะวันตกจะเป็นผู้ต้องแบกรับภาระส่วนใหญ่


และคำถามสำคัญขณะนี้ก็คือแผนงานตามคำมั่นสัญญาของประเทศที่พัฒนาแล้วจะทำให้เศรษฐกิจของตนต้องรวนเรหรือไม่ เพราะในที่สุดแล้วผู้กำหนดนโยบายรวมทั้งผู้มีอำนาจตัดสินใจจะต้องเลือกระหว่างทางเลือกที่ยากลำบากสองด้าน คือการทุ่มเงินจำนวนมหาศาลในขณะนี้เพื่อเร่งดำเนินงานอย่างรวดเร็วให้บรรลุเป้าหมาย net-zero carbon emission ภายในปี 2050 หรือจะผัดผ่อนเรื่องนี้และต้องรับผลกระทบที่สร้างความเสียหายทางเศรษฐกิจอย่างมากมายในระยะยาวจากภาวะอากาศแปรปวนหากเริ่มทำอย่างล่าช้า หรือไม่ทำอะไรเลย


ที่มา: VOA",https://www.voathai.com/a/success-at-cop26-ct/6296222.html,"Tue, 02 Nov 2021 08:52:24 +0700"
'ยาฮู' ระงับบริการในจีน อ้างสภาพแวดล้อมธุรกิจไม่อำนวย,"บริษัทอินเทอร์เน็ต ยาฮู (Yahoo) ประกาศระงับบริการในประเทศจีน โดยให้เหตุผลว่าเป็นเพราะความยากลำบากของสภาพแวดล้อมในการดำเนินธุรกิจ 


แถลงการณ์ทางเว็บไซต์ของบริษัทยาฮูระบุว่า การระงับบริการในจีนจะมีผลบังคับใช้ตั้งแต่วันที่ 1 พฤศจิกายนเป็นต้นไป เนื่องจากความท้าทายที่เพิ่มขึ้นในด้านสภาพแวดล้อมของการแข่งขันทางธุรกิจและในทางกฎหมาย


โดยวันที่ 1 พ.ย. จะเป็นวันเดียวกับที่กฎหมายปกป้องข้อมูลส่วนตัวฉบับใหม่ของจีนจะมีผลบังคับใช้ ซึ่งกฎหมายดังกล่าวจะจำกัดข้อมูลส่วนตัวของผู้ใช้ที่บริษัทต่าง ๆ สามารถเก็บรวบรวมได้ รวมทั้งจะมีการกำหนดมาตรฐานในการจัดเก็บข้อมูลเหล่านั้นด้วย


ก่อนหน้านี้ ทางการจีนได้ปิดกั้นสื่อสังคมออนไลน์และบริการค้นหาข้อมูลจากหลายบริษัทของสหรัฐฯ รวมทั้ง เฟสบุ๊ค กูเกิล และบริษัทอื่น ๆ โดยผู้ใช้ในประเทศจีนสามารถเข้าถึงบริการเหล่านี้ได้ทาง VPN หรือ เครือข่ายส่วนตัวเสมือน เท่านั้น


เมื่อเดือนตุลาคมที่ผ่านมา บริษัทไมโครซอฟต์ เพิ่งระงับบริการของสื่อสังคมออนไลน์ ลิงก์อิน (Linkedin) ในจีน โดยอ้างเหตุผลเรื่องความท้าทายจากสภาพแวดล้อมในการดำเนินธุรกิจในตลาดจีนเช่นกัน​



	ข้อมูลบางส่วนจากสำนักข่าวเอพี และรอยเตอร์",https://www.voathai.com/a/yahoo-halts-services-in-mainland-china/6296627.html,"Tue, 02 Nov 2021 23:58:14 +0700"
ไบเดน ประกาศแผนงานรัฐบาลสหรัฐฯ มุ่งลดการปล่อยก๊าซมีเทน,"ประธานาธิบดี โจ ไบเดน ประกาศแผนงานของรัฐบาลสหรัฐฯ ที่จะมุ่งลดการปล่อยก๊าซมีเทน ระหว่างการเข้าร่วมการประชุม COP26 ที่เมืองกลาสโกว์ ประเทศสกอตแลนด์ ซึ่งมีผู้นำจากกว่า 100 ประเทศเข้าร่วมหารือหนทางแก้ไขปัญหาสภาพภูมิอากาศที่เปลี่ยนแปลงอยู่


ในวันที่ 2 ของการประชุมที่จัดขึ้นโดยองค์การสหประชาชาตินี้ ปธน.ไบเดน ระบุว่า สิ่งที่สหรัฐฯ มุ่งหวังจะทำตั้งแต่บัดนี้จนถึงปี ค.ศ. 2030 ซึ่งจะมีผลอย่างมีนัยสำคัญต่อความสำเร็จของคำมั่นต่อแผนระยะยาวเพื่อจะบรรลุเป้าหมายลดอุณหภูมิโลกลง 1.5 องศาเซลเซียสให้ได้ ก็คือ “การลดการปล่อยก๊าซมีเทนให้เร็วที่สุดเท่าที่จะเป็นไปได้”


ก๊าซมีเทน เป็นก๊าซที่ส่งผลให้เกิดภาวะโลกร้อนโดยตรง และถูกปล่อยออกมาจากการขนส่งและการผลิตถ่านหิน ก๊าซธรรมชาติ และน้ำมัน ขณะที่ ปศุสัตว์ กระบวนการฝังกลบ และการทำการเกษตร ก็มีส่วนในการผลิตก๊าซนี้ด้วยเช่นกัน


ขณะเดียวกัน ในวันอังคารตามเวลาในสหรัฐฯ รัฐบาลกรุงวอชิงตันได้เปิดตัวแผนการที่ดึงหน่วยงานภาครัฐต่างๆ มาร่วมการลดการปล่อยก๊าซดังกล่าว ซึ่งจะทำให้สหรัฐฯ ดำเนินตามเป้า Global Methane Pledge ซึ่งเป็นแผนงานที่บรรดาประเทศผู้ปล่อยก๊าซอันดับต้นๆ ของโลก ตั้งเป้าจะลดการปล่อยก๊าซมีเทนลงจากระดับที่บันทึกได้ในปี ค.ศ. 2020 ให้ได้ 30% ภายในปี ค.ศ. 2030


นอกจากนั้น ปธน.ไบเดน ยังพูดถึงการผ่านกฎหมายที่มุ่งเน้นการปรับปรุงโครงสร้างพื้นฐานของประเทศ พร้อมๆ กับลดการปล่อยก๊าซเรือนกระจกให้ได้ 1 กิกะตัน ภายในปี ค.ศ. 2030 ด้วย


และในวันจันทร์ที่ผ่านมา ประธานาธิบดี สี จิ้นผิง ซึ่งไม่ได้บินมาเข้าร่วมงานด้วยตนเองแต่ส่งสารผ่านสุนทรพจน์มายังที่ประชุมแทน ประกาศแผนงานแก้ไขปัญหาสภาพภูมิอากาศโลกที่เปลี่ยนแปลง ซึ่งมีรายละเอียดมุ่งเน้นไปที่อุตสาหกรรมพลังงาน การก่อสร้าง การขนส่ง และธุรกิจถ่านหิน ไฟฟ้า เหล็ก และซีเมนต์ โดยจะออกมาตรการสนับสนุนต่างๆ มาช่วย ทั้งด้านวิทยาศาสตร์และเทคโนโลยี “คาร์บอนซิงค์” (Carbon Sinks) ซึ่งก็คือ อ่างกักเก็บคาร์บอนฯ หรือ แหล่งดูดซับคาร์บอนไดออกไซด์ รวมทั้ง นโยบายการคลังและนโยบายภาษี และแผนส่งเสริมทางการเงินอื่นๆ


ปธน.สี ยังเรียกร้องให้ประเทศพัฒนาแล้วทั้งหลาย ให้ “ลงมือทำการต่างๆ ให้มากขึ้น” และช่วยส่งเสริมประเทศกำลังพัฒนาต่างๆ ในการเดินหน้าแผนจัดการกับปัญหาภาวะโลกร้อนด้วย",https://www.voathai.com/a/joe-biden-us-government-methane-reduction-cop26/6296964.html,"Wed, 03 Nov 2021 00:37:04 +0700"
กลุ่มติดอาวุธโจมตีโรงพยาบาลทหารอัฟกันในกรุงคาบูล,"สมาชิกกลุ่มติดอาวุธจำนวนหนึ่งบุกเข้าโจมตีโรงพยาบาลทหารของอัฟกานิสถานในกรุงคาบูล ซึ่งส่งผลให้มีผู้เสียชีวิตอย่างน้อย 15 ราย และมีผู้ได้รับบาดเจ็บอีกจำนวนมาก


รายงานข่าวระบุว่า มือปืนกลุ่มหนึ่ง พร้อมมือระเบิดฆ่าตัวตายอีกจำนวนหนึ่ง บุกเข้าไปยังโรงพยาบาลทหารในเขต วาซีร์ อัคบาร์ ข่าน ของกรุงคาบูล ในวันอังคาร โดย บิลาล คาริมิ โฆษกของรัฐบาลตาลิบัน เปิดเผยว่า การโจมตีครั้งนี้เริ่มต้นด้วยระเบิดลูกใหญ่ที่บริเวณทางเข้าโรงพยาบาล ตามมาด้วยเหตุระเบิดภายในพื้นที่อีกครั้ง


คาริมิ บอกกับสำนักข่าว วีโอเอ ว่า หลังได้รับแจ้งเหตุการณ์โจมตีแล้ว กองกำลังตาลิบันเคลื่อนพลเข้าจัดการกับกลุ่มติดอาวุธภายโรงพยาบาลทันที โดยมีการต่อสู่กันด้วยปืนเป็นระยะเวลาหนึ่ง ก่อนที่ฝ่ายตาลิบันจะสังหารสมาชิกกลุ่มที่เข้ายึดโรงพยาบาลนี้ไป 4 ราย และจับกุมสมาชิก 1 รายไว้ได้


โฆษกรัฐบาลตาลิบันยังเปิดเผยด้วยว่า ได้มีการสั่งเริ่มสอบสวนเหตุโจมตีที่เกิดขึ้นนี้แล้ว ขณะที่ ยังไม่มีผู้ใดออกมาแสดงความรับผิดชอบต่อเหตุการณ์ครั้งนี้


 




อย่างไรก็ตาม สื่อทางการของอัฟกานิสถานรายงานโดยอ้างข้อมูลจากพยานหลายปากว่า กลุ่ม ‘แดช’ (Daesh) ซึ่งเป็นกลุ่มติดอาวุธในพื้นที่และมีสายสัมพันธ์กับกลุ่มรัฐอิสลามจังหวัดโคราซาน หรือ ISIS-K  เป็นผู้อยู่เบื้องหลังการโจมตีที่โรงพยาบาลแห่งนี้


นับตั้งแต่กลุ่มตาลิบันเข้ายึดอำนาจการปกครองอัฟกานิสถาน เหตุโจมตีรุนแรงโดยกลุ่ม ISIS-K ก็เกิดขึ้นบ่อยครั้งขึ้น โดยเป้าหมายการโจมตีนั้นมักเป็นสมาชิกกองกำลังต่อสู้ตาลิบัน และสมาชิกในชุมชนมุสลิมชีอะห์ซึ่งเป็นชนกลุ่มน้อยเป็นหลัก และทำให้มีผู้เสียชีวิตและได้รับบาดเจ็บแล้วหลายร้อยรา",https://www.voathai.com/a/taliban-blast-targets-civilians-outside-kabul-hospital-/6296983.html,"Wed, 03 Nov 2021 00:52:59 +0700"
บริษัทชิปยักษ์ใหญ่ไต้หวัน 'ทีเอสเอ็มซี' ขยายกิจการไปญี่ปุ่น,"บริษัทผู้ผลิตชิปคอมพิวเตอร์รายใหญ่ของไต้หวัน Taiwan Semiconductor Manufacturing Company (TSMC) ซึ่งเป็นหนึ่งในผู้ผลิตชิปรายใหญ่ที่สุดในโลก ประกาศแผนสร้างโรงงานใหม่ในญี่ปุ่น ซึ่งนักวิเคราะห์เชื่อว่าจะช่วยกระตุ้นภาคการผลิตชิปคอมพิวเตอร์ที่ซบเซาของญี่ปุ่นได้


ซี ซี เหว่ย ซีอีโอของ TSMC ประกาศแผนการขยายกิจการดังกล่าวในวันอังคาร โดบระบุว่าโรงงานใหม่ในญี่ปุ่นจะเริ่มเปิดทำงานในปี ค.ศ. 2024 โดยได้รับการสนับสนุนอย่างดีจากลูกค้าของบริษัทและรัฐบาลญี่ปุ่น


หนังสือพิมพ์ Yukan Fuji ของญี่ปุ่น ระบุว่า การตั้งโรงงานของ TSMC ในญี่ปุ่นครั้งนี้นอกจากจะช่วยขยายกิจการของ TSMC ไปทั่วโลกแล้ว ยังจะช่วยกระชับความสัมพันธ์ทางเศรษฐกิจระหว่างไต้หวันกับญี่ปุ่น ท่ามกลางอิทธิพลทางเศรษฐกิจจากจีนแผ่นดินใหญ่ด้วย


โดยรัฐบาลญี่ปุ่นมีแผนให้เงินอุดหนุนโครงการลงทุนของ TSMC เป็นมูลค่าครึ่งหนึ่งของเงินลงทุนทั้งหมดเกือบ 9,000 ล้านดอลลาร์ด้วย อ้างอิงจากสื่อ TechTaiwan


โครงการดังกล่าวมีขึ้นในขณะที่บริษัทเทคโนโลยีทั่วโลกกำลังจับตามองท่าทีของรัฐบาลจีนที่มีต่อไต้หวัน ด้วยเกรงว่าหากเกิดปีญหาการผลิตที่โรงงานของ TSMC ซึ่งส่วนใหญ่ตั้งอยู่ในไต้หวัน อาจส่งผลต่อห่วงโซ่อุปทานด้านชิปคอมพิวเตอร์ขึ้นอีกครั้ง


นอกจากญี่ปุ่นแล้ว TSMC กำลังสร้างโรงงานที่รัฐแอริโซนาในสหรัฐฯ ซึ่วงคาดว่าจะเริ่มเปิดทำงานได้ในปี ค.ศ. 2024 เช่นกัน โดยจะเป็นฐานการผลิตชิปเล็กจิ๋วขนาด 5 นาโนเมตร ซึ่งถือเป็นเทคโนโลยีชิปคอมพิวเตอร์ใหม่ล่าสุด


Ruay-Shiung Chang อธิการบดีของ Taipei University of Commerce กล่าวกับวีโอเอ ภาคภาษาจีนกลางว่า ความตึงเครียดที่เพิ่มขึ้นระหว่างไต้หวันกับจีนได้เพิ่มแรงกดดันทางการเมืองต่อห่วงโซ่อุปทานโลก ดังนั้นหลายประเทศจึงพยายามสร้างห่วงโซ่อุปทานของตนเองขึ้นมาโดยลดการพึ่งพาจีน เพื่อลดผลกระทบจากการกระทบกระทั่งทางการเมืองของประเทศตะวันตกกับจีนที่อาจเกิดขึ้นอีกในอนาคต",https://www.voathai.com/a/taiwan-chip-giant-to-expand-to-japan/6296629.html,"Tue, 02 Nov 2021 21:08:40 +0700"
ซีดีซีสหรัฐฯ ยกระดับ ‘รัสเซีย’ เป็นประเทศเสี่ยงสูงมาก หลังโควิดระบาดหนัก,"ศูนย์ควบคุมและป้องกันโรคสหรัฐฯ หรือ ซีดีซี ยกระดับคำเเนะนำต่อชาวอเมริกันเรื่องการเดินทางมารัสเซีย ให้เป็นประเทศเสี่ยงสูงมาก ต่อการระบาดของโควิด-19 ขณะที่ซีดีซียังให้ไทยอยู่ในระดับคำเตือนสูงสุดไม่เปลี่ยนแปลง ตามรายงานของสื่อซีเอ็นเอ็นและฟอร์บส


ซีดีซี ปรับเปลี่ยนข้อมูลการจัดลำดับขั้นความเสี่ยงต่อการเดินทางของชาวอเมริกันไปยังประเทศต่างๆ ลงเว็บไซต์ของซีดีซีเมื่อวันจันทร์ (1 พฤศจิกายน) ระบุให้ รัสเซีย เบลเยียม สโลวาเกีย และบูร์กินาฟาร์โซ เป็นความเสี่ยงสูงสุด หรือ Level 4 ซึ่งประเมินจากระดับผู้ติดเชื้อมากกว่า 500 รายต่อประชากร 100,000 คน ในระยะ 28 วันที่ผ่านมา


ข้อมูล ณ วันที่ 1 พฤศจิกายน ระบุว่า ตอนนี้เกือบ 80 ประเทศทั่วโลกที่อยู่ในระดับความเสี่ยงสูงสุดต่อการระบาดของโควิด-19 ซึ่งรวมถึงจุดหมายปลายทางยอดนิยมของชาวอเมริกัน อาทิ กรีซ ไอร์แลนด์ มัลดีฟส์ สวิตเซอร์แลนด์ อังกฤษ รวมถึงประเทศไทย ซึ่งวีโอเอดูข้อมูลย้อนหลังและพบว่าไทยยังอยู่ในระดับที่ 4 หรือ เสี่ยงสูงสุด ต่อเนื่องมาตั้งเเต่เดือนสิงหาคมที่ผ่านมา


นอกจากนี้ ยังมีสปป.ลาว และโปแลนด์ ที่ทางซีดีซี ยกระดับคำแนะนำการเดินทางให้เป็น เสี่ยงสูง หรือ Level 3 เมื่อวันจันทร์ที่ผ่านมา ส่วนนิวซีแลนด์ ยังอยู่ในระดับความเสี่ยงโควิดระดับต่ำสุด ด้วยยอดติดเชื้อใหม่ต่ำกว่า 50 รายต่อประชากร 100,000 คน ในระยะ 28 วันที่ผ่านมา


ภายใต้คำแนะนำการเดินทางของชาวอเมริกันของซีดีซี แนะนำให้ผู้ที่จำเป็นต้องเดินทางระหว่างประเทศควรได้รับวัคซีนครบโดส และการประเมินสถานการณ์ด้านการเดินทางของแต่ละประเทศจะปรับเปลี่ยนไปทุกสัปดาห์


(มีเนื้อหาบางส่วนจากซีเอ็นเอ็นและฟอร์บส)",https://www.voathai.com/a/russia-moves-to-cdc-s-highest-risk-travel-category/6297147.html,"Wed, 03 Nov 2021 02:30:38 +0700"
อดีตนักการทูตสหรัฐฯ เข้าพบผู้นำรัฐบาลทหารเมียนมา,"อดีตเอกอัครราชทูตสหรัฐฯ ประจำองค์การสหประชาชาติ เดินทางเยือนเมียนมาเพื่อปฏิบัติภารกิจด้านมนุษยธรรมและได้เข้าพบผู้นำรัฐบาลทหารในวันอังคาร เพื่อหารือประเด็นความช่วยเหลือต่างๆ


กระทรวงข้อมูลข่าวสารเมียนมาเปิดเผยว่า ประเด็นหลักที่ บิลล์ ริชาร์ดสัน อดีตเอกอัครราชทูตสหรัฐฯ ประจำองค์การสหประชาชาติ ร่วมหารือกับ พล.อ.อาวุโส มิน อ่อง หล่าย นั้นเป็นเรื่องของแผนป้องกันและควบคุมการระบาดของโควิด-19 โดยมีรัฐมนตรีกระทรวงการต่างประเทศ กระทรวงสาธารณสุข และกระทรวงความร่วมมือระหว่างประเทศ ข้าร่วมการประชุมครั้งนี้ ซึ่งมีการรายงานออกมาในช่วงข่าวภาคค่ำของสถานีโทรทัศน์ MRTV ของรัฐบาลด้วย


สำนักงานของ ริชาร์ดสัน เปิดเผยแผนเดินทางไปเมียนมาออกมาเมื่อวันอาทิตย์ โดยอ้างคำพูดของอดีตเอกอัครราชทูตสหรัฐฯ รายนี้ว่า จะเป็น “การเดินทางเยือน(เมียนมา) เพื่อหารือหนทางการนำส่งความช่วยเหลือด้านมนุษยธรรม ในส่วนของวัคซีนโควิด-19 เวชภัณฑ์ และความช่วยเหลือด้านสาธารณสุขต่างๆ”


อย่างไรก็ตาม การเดินทางไปเมียนมาของอดีตนักการทูตสหรัฐฯ ครั้งนี้ ทำให้หลายฝ่ายเริ่มมีความหวังว่า ริชาร์ดสัน จะสามารถเจรจาให้มีการปล่อยตัว แดนนี เฟนสเตอร์ นักข่าวชาวอเมริกันที่ถูกจำขังอยู่ในเรือนจำเมียนมาเป็นเวลาราว 5 เดือนแล้ว จากข้อหาปลุกปั่นก่อความไม่สงบด้วยการเผยแพร่ข้อมูลให้ร้ายและเป็นเท็จ โดยภายใต้กฎหมายของเมียนมา ข้อหาดังกล่าวมีโทษสูงสุดคือ การจำคุกเป็นเวลา 3 ปี


เฟนสเตอร์ เป็นบรรณาธิการบริหารของนิตยสารออนไลน์ Frontier Myanmar ซึ่งมีสำนักงานที่ตั้งในนครย่างกุ้ง และภายหลังถูกทางการเมียนมาจับกุม รัฐบาลสหรัฐฯ และองค์กรเสรีภาพสื่อต่างๆ พยายามกดดันให้รัฐบาลทหารปล่อยตัวนักข่าวผู้นี้ รวมทั้งผู้สื่อข่าวอื่นๆ ที่ถูกจำกุมตัวไปนับตั้งแต่กองทัพยึดอำนาจการปกครองจากรัฐบาลพลเรือน มาโดยตลอด


ทั้งนี้ กระทรวงการต่างประเทศสหรัฐฯ เปิดเผยว่า ริชาร์ดสัน เดินทางไปเมียนมาด้วยตนเอง แต่ทางกระทรวงฯ ก็หวังว่า อดีตนักการทูตผู้นี้จะสามารถชักจูงให้ผู้นำเมียนมาอนุญาตให้มีการนำส่งความช่วยเหลือเกี่ยวกับการระบาดใหญ่ของโคโรนาไวรัสและสิ่งของจำเป็นอื่นๆ เข้าประเทศได้


นับตั้งแต่กองทัพทำรัฐประหารมาเมื่อเดือนกุมภาพันธ์ รัฐบาลสหรัฐฯ และรัฐบาลประเทศตะวันตกอื่นๆ ต่างพยายามหลีกเลี่ยงที่จะส่งเจ้าหน้าที่ของตนไปเมียนมา เพราะไม่ต้องการถูกมองว่า ตนนั้นยอมรับรัฐบาลทหารว่าเป็นผู้ปกครองประเทศที่ถูกต้องตามกฎหมายแล้ว


รายงานข่าวระบุว่า ริชาร์ดสัน ซึ่งเป็นอดีตผู้ว่าการรัฐนิวเม็กซิโก และอดีตรัฐมนตรีว่าการกระทรวงพลังงาน ในสมัยรัฐบาลของอดีตประธานาธิบดี บิล คลินตัน มักออกทำภารกิจในฐานะนักการทูตอิสระอยู่เป็นประจำ และเป็นที่ทราบกันดีว่า มักเดินทางไปเยือนประเทศที่มีความสัมพันธ์ไม่ค่อยดีกับรัฐบาลกรุงวอชิงตัน เช่น เกาหลีเหนือ เพื่อหาทางเจรจาให้มีการปล่อยตัวชาวอเมริกันที่ถูกคุมขังอยู่",https://www.voathai.com/a/former-us-diplomat-bill-richardson-meets-with-myanmar-junta-leader/6297045.html,"Wed, 03 Nov 2021 01:27:31 +0700"
เฟสบุ๊ค สั่งถอดระบบจดจำใบหน้าในบัญชีผู้ใช้ 1 พันล้านคนทั่วโลก,"เฟสบุ๊ค ประกาศปิดระบบจดจำใบหน้าที่ใช้ในสื่อสังคมออนไลน์ภายในเดือนธันวาคมนี้ ซึ่งจะมีผลกับผู้ใช้ในเฟสบุ๊คกว่า 1 พันล้านบัญชี ท่ามกลางความกังวลด้านสังคมเกี่ยวกับเทคโนโลยีดังกล่าว ตามรายงานของรอยเตอร์


เจอโรม เพเซนที รองประธานฝ่ายระบบปัญญาประดิษฐ์ของเฟสบุ๊ค ระบุในบล็อกโพสต์เมื่อวันอังคาร (2 พฤศจิกายน) ว่า ในช่วงที่หน่วยงานกำกับดูแลยังอยู่ระหว่างการจัดทำกฎเกณฑ์ที่ชัดเจนเกี่ยวกับการใช้งาน และด้วยสถานการณ์ที่ไม่แน่นอนในระยะนี้ ทางเฟสบุ๊คเชื่อว่า การจำกัดการใช้ระบบจดจำใบหน้าเป็นมาตรการที่เหมาะสม


เฟสบุ๊ค ระบุว่า มาตรการนี้จะมุ่งไปที่การปิดระบบเทมเพลตจดจำใบหน้าของบัญชีผู้ใช้กว่า 1 พันล้านราย ซึ่งทุกๆวัน จะมีผู้ใช้ระบบดังกล่าวราว 1 ใน 3 ของบัญชีผู้ใช้เฟสบุ๊ค และบริษัทคาดว่าจะถอดระบบดังกล่าวได้เสร็จสิ้นภายในเดือนธันวาคมนี้


อย่างไรก็ตาม ทางเฟสบุ๊ค ที่เพิ่งประกาศรีแบรนด์เป็น เมตา (Meta) เมื่อสัปดาห์ที่แล้ว ยังไม่ได้ปิดประตูแห่งโอกาสสำหรับระบบจดจำใบหน้าไปอย่างถาวร โดยทางบริษัท ระบุในแถลงการณ์ว่า ยังคงเห็นว่าเทคโนโลยีปัญญาประดิษฐ์เป็นเครื่องมือที่ทรงพลัง อย่างเช่น กับผู้คนที่ต้องการยืนยันตัวตนหรือผู้ที่ต้องการป้องกันการฉ้อโกงและการแอบอ้างเป็นบุคคลอื่นบนโลกออนไลน์ ซึ่งทางบริษัทจะยังคงเดินหน้าพัฒนาเทคโนโลยีนี้ต่อไป


(มีเนื้อหาบางส่วนจากรอยเตอร์)",https://www.voathai.com/a/facebook-will-shut-down-facial-recognition-system/6297189.html,"Wed, 03 Nov 2021 03:15:01 +0700"
"ไฟเซอร์คาดยอดขายวัคซีนโควิดปี 2021-2022 พุ่งเกิน 65,000 ล้านดอลลาร์","บริษัทวัคซีน ไฟเซอร์ (Pfizer) เปิดเผยตัวเลขคาดการณ์ยอดขายวัคซีนโควิด-19 ซึ่งคาดว่าอยู่ที่ระดับ 36,000 ล้านดอลลาร์ในปีนี้ และ 29,000 ล้านดอลลาร์ในปีหน้า มากกว่าตัวเลขที่นักวิเคราะห์ประเมินไว้ ตามรายงานของสำนักข่าวรอยเตอร์


บริษัทไฟเซอร์ซึ่งพัฒนาวัคซีนร่วมกับบริษัทไบโอเอ็นเทค (BioNTech) กล่าวว่า กำลังจะลงนามสัญญาซื้อขายวัคซีนโควิดกับอีกหลายประเทศซึ่งจะทำให้ยอดขายเพิ่มขึ้นอีกในปีหน้า 


ไฟเซอร์มีกำลังการผลิตวัคซีนราว 4,000 ล้านโดส และคาดว่าจะมียอดขายอย่างน้อย 1,700 ล้านโดสในปีหน้า โดยคาดการณ์ว่ายอดขายวัคซีนจะมีสัดส่วนราว 44% ของรายได้ทั้งหมดของบริษัท


ไฟเซอร์คาดการณ์ด้วยว่า ตลาดวัคซีนโควิดจะยังแข็งแรงหลังจากปีหน้า และสร้างรายได้อย่างมากในช่วงหลายปีจากนี้


ซีอีโอของไฟเซอร์ อัลเบิร์ต เบอร์ลา กล่าวกระตุ้นให้ประเทศรายได้ต่ำและปานกลางเร่งสั่งซื้อวัคซีนโควิดตั้งแต่เนิ่น ๆ เพื่อที่จะได้ตามทันอัตรการฉีดวัคซีนของประเทศรายได้สูง


วัคซีนโควิดของไฟเซอร์-ไบโอเอ็นเทค คือวัคซีนบริษัทแรกที่ผ่านการรับรองให้ใช้ในสหรัฐฯ เมื่อปลายปีที่แล้ว และคาดว่าจะเป็นบริษัทแรกที่ได้รับอนุมัติให้ใช้วัคซีนกับเด็กอายุ 5-11 ปีในสหรัฐฯ เช่นกัน



	ที่มา: สำนักข่าวรอยเตอร์",https://www.voathai.com/a/pfizer-expects-2021-2022-covid-19-vaccine-sales-to-total-at-least-65-bln/6297131.html,"Wed, 03 Nov 2021 02:18:26 +0700"
สายการบินแข่งเปิด 'เลานจ์สนามบิน' เอาใจผู้โดยสารหลังคลายล็อกดาวน์,"ขณะนี้สายการบินต่าง ๆ พากันกลับมาเปิดเลานจ์ หรือห้องพักรับรองตามสนามบิน โดยเสนอบริการหรูหราเพื่อเอาใจลูกค้ากระเป๋าหนักให้กลับมาใช้สายการบินเหล่านั้น หลังจากที่รัฐบาลหลายประเทศเริ่มผ่อนคลายมาตรการควบคุมการเดินทางทั้งในประเทศและต่างประเทศ 


สำนักข่าวรอยเตอร์รายงานว่า จำนวนผู้โดยสารระดับ ""พรีเมียม"" ของสายการบินต่าง ๆ ลดลงไปมากในช่วงการระบาดของโควิด-19 โดยเฉพาะนักท่องเที่ยวที่เดินทางมายังสหรัฐฯ


แต่คาดว่าหลังวันที่ 8 พฤศจิกายน บรรดานักเดินทางกระเป๋าหนักเหล่านั้นจะเริ่มกลับเข้ามาใสหรัฐฯ อีกครั้ง หลังจากที่รัฐบาลอเมริกันประกาศผ่อนคลายมาตรการควบคุมการเดินทางให้ผู้ที่ฉีดวัคซีนโควิดครบโดสแล้วสามารถเดินทางเข้าสหรัฐฯ ได้โดยไม่ต้องผ่านการกักตัว


และ ""เลานจ์"" ตามสนามบินก็ถือเป็นอาวุธสำคัญที่สายการบินต่าง ๆ สามารถนำมาใช้เรียกลูกค้าระดับพรีเมียมเหล่านั้นให้กลับมาใช้บริการอีกครั้ง


ยูไนเต็ด แอร์ไลน์ส เพิ่งเปิดเลานจ์ที่มีชื่อว่า ""โพลาริส"" ที่สนามบินวอชิงตันดัลเลส เมื่อเดือนที่ผ่านมา พร้อมประกาศแผนเปิดเลานจ์ปรับปรุงใหม่ที่สนามบินในนิวยอร์ก ชิคาโก และฮูสตัน ภายในสิ้นปีนี้ รวมทั้งอีกหลายแห่งในปีหน้า 


ส่วน แอร์ ฟรานซ์ ก็เพิ่งทำพิธีเปิดที่พักรับรองขนาด 3,000 ตารางเมตรในอาคารผู้โดยสารหลักของสนามบินชาร์ล เดอ โกล ในกรุงปารีส ขณะที่สายการบินเอมิเรตส์ และแอร์ แคนาดา ต่างมีแผนปรับปรุงเลานจ์ของตนเช่นกัน


ผู้เชี่ยวชาญเชื่อว่า จากนี้ต่อไป ที่พักรับรองตามสนามบินต่าง ๆ จะกลายเป็นสิ่งจำเป็นไม่ต่างจาก ""โอเอซิสกลางทะเลทราย"" สำหรับนักเดินทางที่นิยมความหรูหราและต้องการหลีกเลี่ยงการปะปนผู้คนจำนวนมาก


รวมทั้งการให้บริการพิเศษแก่ผู้โดยสารที่ต้องการเลี่ยงการเข้าคิวยาวเพื่อรอตรวจสัมภาระและบัตรรับรองการฉีดวัคซีน ก็จะถือเป็นแหล่งรายได้สำคัญของสายการบินต่าง ๆ ในอนาคตเช่นกัน



	ที่มา: สำนักข่าวรอยเตอร์",https://www.voathai.com/a/airlines-reopen-lounges-with-new-perks-more-walk-ins-from-economy/6297125.html,"Wed, 03 Nov 2021 02:12:05 +0700"
รัสเซียเดินหน้าซ้อมรบในทะเลดำ ขณะมีรายงานการปรากฎตัวของเรือรบสหรัฐฯ,"กองปฏิบัติการทางเรือของรัสเซียเดินหน้าฝึกซ้อมการทำลายเป้าหมายศัตรูในทะเลดำในวันอังคาร ขณะที่มีรายงานเกี่ยวกับการปรากฎตัวของเรือรบ 2 ลำของสหรัฐฯ ในพื้นที่ดังกล่าว


ประธานาธิบดี วลาดิเมียร์ ปูติน กล่าวเมื่อวันจันทร์ว่า กองกำลังของรัสเซียสามารถสังเกตการณ์การเคลื่อนไหวของเรือรบ USS Mount Whitney “ผ่านกล้องส่องทางไกล หรือ เป้าเล็ง ของ ... ระบบป้องกันตนเอง” ได้ พร้อมแสดงความหงุดหงิดเกี่ยวกับการกิจกรรมต่างๆ ของสมาชิกองค์กรนาโต้ใกล้ๆ กับชายแดนของรัสเซียด้วย


และในวันอังคาร กองเรือรัสเซียในทะเลดำ รายงานว่า เรือที่เข้าร่วมการซ้อมรบได้ฝึกการทำลายเป้าหมายศัตรู พร้อมกับสั่งให้เปิดระบบเตือนภัยป้องกันตนเองทางอากาศที่ฐานทัพในเมืองท่า โนโวรอสซีสค์ รวมทั้ง ในพื้นที่สาธารณรัฐไครเมีย ที่รัสเซียประกาศผนวกเข้ามา ตามรายงานของสำนักข่าว อินเตอร์แฟกซ์


ก่อนหน้านี้ รัสเซียเตือนประเทศตะวันตกต่างๆ ไม่ให้ส่งเรือรบเข้ามาในพื้นที่ทะเลดำและเข้าใกล้ชายฝั่งของไครเมีย ซึ่งเป็นคาบสมุทรที่รัสเซียผนวกเข้าไว้เมื่อปี ค.ศ. 2014 โดยรัสเซียนั้นประกาศให้ไครเมียเป็นส่วนหนึ่งของดินแดนของตน ขณะที่ ประชาคมโลกมองว่า ไครเมียนั้นเป็นส่วนหนึ่งของประเทศยูเครน




 


ทั้งนี้ กองกำลังนาวิกโยธินสหรัฐฯ เปิดเผยเมื่อวันจันทร์ว่า เรือรบ USS Mount Whitney นั้นแล่นถึงนครอิสตันบูล ก่อนจะไปร่วมกับเรือลำอื่นๆ ในทะเลดำต่อไป โดยระบุในแถลงการณ์ว่า การส่งเรือรบไปยังพื้นที่ทะเลดำนั้น มีจุดประสงค์เพื่อยกระดับความร่วมมือระหว่างสหรัฐฯ และกองกำลังนาโต้ในพื้นที่ทางทะเล


ขณะเดียวกัน ในวันอังคารเช่นกัน เครมลิน ออกมาโต้รายงานข่าวของสำนักข่าว Politico ของสหรัฐฯ ว่าเป็น “ข่าวปลอมคุณภาพต่ำ” หลังสื่อดังกล่าวเปิดเผยว่า รัสเซียกำลังเร่งสั่งสมกำลังทางทหารใกล้ยูเครน


อย่างไรก็ตาม เครมลิน ระบุว่า รัฐบาลกรุงมอสโก มีสิทธิ์จะสั่งเคลื่อนย้ายกำลังทหารไปที่ใดก็ได้ ภายในอาณาเขตปกครองของตน",https://www.voathai.com/a/russia-holds-black-sea-navy-drills-with-eye-on-us-ships-/6297050.html,"Wed, 03 Nov 2021 01:29:56 +0700"
ซีดีซี เตรียมพิจารณาอนุมัติวัคซีนโควิดจากไฟเซอร์ ให้เด็กอายุ 5-11 ปี,"ศูนย์ควบคุมและป้องกันโรคแห่งสหรัฐฯ หรือ ซีดีซี เตรียมพิจารณาออกคำแนะนำการฉีดวัคซีนโควิด-19 ที่ผลิตโดยบริษัทไฟเซอร์และไบโอเอ็นเทค (Pfizer-BioNTech) กับเด็กอายุ 5-11 ปี ขณะที่มีรายงานว่าการจัดสรรวัคซีนสำหรับเด็กกลุ่มนี้พร้อมเริ่มฉีดให้ได้เร็วที่สุดในช่วงกลางสัปดาห์นี้ ตามรายงานของเอพี


ในวันอังคารตามเวลาสหรัฐฯ (2 พฤศจิกายน) คณะกรรมการที่ปรึกษาของซีดีซี อยู่ระหว่างการพิจารณาว่าจะอนุมัติวัคซีนโควิด-19 ให้กับเด็กอายุ 5-11 ปีทั้งหมด หรือจะเป็นการอนุมัติให้เฉพาะกลุ่มเสี่ยงต่อการติดเชื้อและเสียชีวิตจากโควิดเท่านั้น


แพทย์หญิงโรเชลล์ วาเลนสกี ผู้อำนวยการศูนย์ควบคุมและป้องกันโรคแห่งสหรัฐฯ ระบุในวันอังคารว่า แม้ว่าความเสี่ยงในการเจ็บป่วยและเสียชีวิตจากโควิดของเด็กจะต่ำกว่าผู้ใหญ่ แต่การระบาดของโควิด-19 ได้กระทบต่อปฏิสัมพันธ์ด้านสังคม สุขภาพจิต และการศึกษาของเด็กเล็กอย่างยิ่ง ซึ่งการฉีดวัคซีนในเด็กจะเป็นพลังที่ช่วยเปลี่ยนแปลงเรื่องนี้ได้


ข้อมูลจากซีดีซี ระบุว่า มีเด็กอายุ 5-11 ปีในสหรัฐฯ กว่า 8,300 คนที่เข้ารักษาตัวในโรงพยาบาลจากโควิด-19 โดย 1 ใน 3 ของเด็กกลุ่มนี้มีอาการป่วยรุนแรง และมีเด็กอย่างน้อย 94 คนในช่วงอายุนี้เสียชีวิตจากโควิด-19


โดยวัคซีนโควิด-19 ที่จะแจกจ่ายให้กับเด็กอายุ 5-11 ปีนั้น มีปริมาณยาเพียง 1 ใน 3 ของปริมาณวัคซีนที่ให้กับเด็กอายุ 12 ปีขึ้นไป โดยจะเป็นการฉีดแบบ 2 เข็ม ในระยะเวลาห่างกัน 3 สัปดาห์ ซึ่งจากการทดสอบในอาสาสมัครเด็ก 2,268 ราย พบว่า วัคซีนมีประสิทธิผลที่ 91% ในการป้องกันการเจ็บป่วยด้วยโควิด-19 ขณะที่ทาง FDA ได้ทดสอบกับเด็กกลุ่มนี้ราว 3,100 คน และยืนยันว่าวัคซีนปลอดภัยและมีผลข้างเคียงน้อยกว่ากลุ่มที่มีอายุมากกว่า


เมื่อสัปดาห์ที่แล้ว ทางสำนักงานอาหารและยาสหรัฐฯ หรือ FDA รับรองให้ใช้วัคซีนโควิดที่พัฒนาร่วมกันระหว่างบริษัทไฟเซอร์และไบโอเอ็นเทค กับเด็ก 5-11 ปี ในปริมาณโดสที่ต่ำกว่าที่ใช้กับประชากรอายุ 12 ปีขึ้นไป


ซึ่งหากผ่านการรับรองจากซีดีซี จะทำให้เด็กอายุ 5-11 ปีราว 28 ล้านคนในสหรัฐฯ เข้าถึงวัคซีนโควิดได้ และทางทำเนียบขาวระบุเมื่อวันจันทร์ (1 พฤศจิกายน) ว่า ได้จัดเตรียมเครือข่ายบุคลากรทางการแพทย์ที่จะช่วยฉีดและกระจายวัคซีนไปยังรัฐต่าง ๆ ทั่วประเทศ โดยมีรายงานว่าบริษัทไฟเซอร์ได้เริ่มบรรจุและจัดส่งวัคซีนโควิดสำหรับเด็กล็อตแรกไปตามรัฐต่างๆทั่วอเมริกาแล้ว และพร้อมเริ่มฉีดให้ได้เร็วที่สุดในกลางสัปดาห์นี้


(ที่มา: เอพี)",https://www.voathai.com/a/cdc-panel-debates-over-kids-vaccination-/6297237.html,"Wed, 03 Nov 2021 03:54:56 +0700"
เมืองในรัฐอินเดียน่าให้บริการ 'ปู่ย่าตายายตัวสำรอง' ดึงดูดผู้ย้ายมาอยู่ใหม่,พฤติกรรมการทำงานของผู้คนในอเมริกาที่เปลี่ยนมาทำงานจากบ้านกันมากขึ้น ได้เปิดประตูแห่งโอกาสในการย้ายเมืองย้ายรัฐ และทำให้เมืองเล็กๆในอเมริกาได้รับความสนใจมากขึ้น ล่าสุด เมืองชนบทในรัฐอินเดียนา เปิดตัวบริการ ปู่ย่าตายายสแตนอิน เพื่อช่วยแบ่งเบาภาระการดูแลบุตรหลานของผู้ที่ย้ายมาอยู่ใหม่ในเมืองนี้,https://www.voathai.com/a/indiana-city-offers-stand-in-grandparents-to-new-residents/6295650.html,"Wed, 03 Nov 2021 05:55:49 +0700"
เจาะลึกแบรนดิ้งใหม่ของเฟสบุ๊ค: “เมตาเวิร์ส” (Metaverse) คืออะไร?,"หากอธิบายอย่างง่ายที่สุด “เมตาเวิร์ส” เปรียบเสมือนการนำโลกอินเตอร์เน็ตมาทำให้เป็นโลกจริง หรืออย่างน้อยที่สุดก็เป็นโลกในแบบสามมิติ  
 
มาร์ค ซักเคอร์เบิร์ก ประธานบริหารของ “เมตา” ซึ่งเป็นชื่อใหม่ของเฟซบุ๊ค อธิบายว่า เมตาเวิร์สคือ “สภาพแวดล้อมเสมือนจริง” ที่ผู้ใช้งานสามารถเข้าไปมีปฏิสัมพันธ์ได้จริงไม่เพียงแต่มองผ่านจอเท่านั้น เป็นโลกที่ไม่มีที่สิ้นสุด เชื่อมต่อสังคมเสมือนจริงเพื่อให้ผู้คนพบปะ ทำงาน หรือทำกิจกรรมสันทนาการร่วมกันได้ผ่านชุดอุปกรณ์สวมศีรษะ VR แว่นตา แอปพลิเคชั่นสมาร์ทโฟนและอุปกรณ์อื่นๆ  
 
วิคตอเรีย เพทร็อค นักวิเคราะห์ด้านเทคโนโลยี ระบุว่า เมตาเวิร์สยังครอบคลุมชีวิตออนไลน์ด้านอื่นๆ เช่น การซื้อของหรือการใช้สื่อสังคมออนไลน์ โดยเธอมองว่า เมตาเวิร์สเป็นเหมือนวิวัฒนาการของการเชื่อมต่อระหว่างผู้คนไปอีกขั้นหนึ่ง ทำให้ผู้คนใช้ชีวิตร่วมกันในโลกเสมือนจริงได้เหมือนกับที่ใช้ชีวิตในโลกจริงๆ 


สำนักข่าว The Associated Press ชวนติดตามดูเรื่องราวของ “เมตาเวิร์ส” ไพ่ใบใหม่จากเจ้าพ่อสื่อสังคมออนไลน์อย่างซักเคอร์เบิร์ก 
 
เราทำอะไรใน “เมตาเวิร์ส” ได้บ้าง?
 
เราสามารถทำกิจกรรมได้หลากหลายในเมตาเวิร์ส ตั้งแต่การเข้าชมคอนเสิร์ตเสมือนจริง เที่ยวออนไลน์ ชมหรือผลิตผลงานศิลปะ ไปจนถึงลองหรือซื้อเสื้อผ้าดิจิตัล 
 
เมตาเวิร์สยังอาจเป็นจุดเปลี่ยนของการทำงานจากบ้านที่มีมากขึ้นในช่วงการระบาดของโรควิด-19 โดยพนักงานอาจประชุมร่วมกันได้ที่สำนักงานแบบเสมือนจริงแทนการประชุมผ่านหน้าจอวิดีโอเหมือนในปัจจุบัน 




เมื่อเดือนสิงหาคม เฟซบุ๊คเปิดตัว “ฮอไรซอน เวิร์ครูมส์” (Horizon Workrooms) ซอฟท์แวร์สำหรับจัดประชุมเพื่อใช้กับอุปกรณ์สวมศีรษะ VR โดยเฉพาะ โดยทำให้ผู้ใช้งานท่องเที่ยวผ่านโลกเสมือนจริงของบริษัทหนึ่งไปยังโลกเสมือนจริงของอีกบริษัทได้ในพริบตาผ่านทางตัวอวตารของผู้ใช้งาน อย่างไรก็ตาม อุปกรณ์นี้มีราคาอย่างต่ำ 300 ดอลลาร์ซึ่งถือว่ามีราคาค่อนข้างสูง และผลตอบรับเบื้องต้นของซอฟท์แวร์ดังกล่าวก็ไม่ได้เป็นไปในทางที่ดีนัก  
 
นอกจากนี้ บริษัทเทคโนโลยียังคงต้องหาวิธีเชื่อมต่อโลกออนไลน์ของแต่ละบริษัทเข้าด้วยกันให้ได้ โดยบริษัทคู่แข่งอาจต้องตกลงหามาตรฐานร่วมกันเพื่อให้เกิดการเชื่อมต่อกันได้ เพื่อให้ “เมตาเวิร์ส” ของทุกบริษัทมีความเป็นหนึ่งเดียว 
 
เฟซบุ๊คเดิมพันหมดหน้าตักไปกับเมตาเวิร์สเลยหรือไม่?
 
สำนักข่าว The Associated Press วิเคราะห์ว่า ซักเคอร์เบิร์กมัก “ทำการใหญ่” ไปกับสิ่งที่เขาเห็นว่าจะเป็นก้าวต่อไปของอินเตอร์เน็ต เพราะเขาเห็นว่าสิ่งนั้นจะมีส่วนสำคัญต่อเศรษฐกิจดิจิตัล   


 
อย่างไรก็ตาม นักวิจารณ์ตั้งข้อสังเกตว่าท่าทีของซักเคอร์เบิร์กครั้งนี้อาจเพื่อพยายามเบี่ยงเบนความสนใจจากวิกฤตที่เฟซบุ๊คเผชิญอยู่ เช่น ข้อกล่าวหาว่าเฟซบุ๊คทำธุรกิจผูกขาโดยมีอดีตพนักงานเฟซบุ๊คมาเป็นพยาน รวมถึงความกังวลต่อการรับมือกับข้อมูลเท็จของเฟซบุ๊ค 




ฟรานเซส ฮอเกน อดีตพนักงานเฟซบุ๊ค กล่าวหาว่าเฟซบุ๊คเปิดพื้นที่ให้ข้อมูลที่เป็นอันตรายต่อเด็กและปลุกปั่นความรุนแรงทางการเมือง โดยฮอเกนคัดลอกเอกสารวิจัยภายในของเฟซบุ๊คและส่งให้คณะกรรมการกำกับหลักทรัพย์ของสหรัฐฯ และสื่อต่างๆ รวมทั้งสำนักข่าว The Associated Press ที่รายงานว่า เฟซบุ๊คให้ความสำคัญต่อกำไรมากกว่าความปลอดภัยของผู้ใช้งาน และไม่เปิดเผยงานวิจัยของบริษัทต่อนักลงทุนและสาธารณะ 


เมตาเวิร์สเป็นโครงการของเฟซบุ๊คเท่านั้นหรือไม่?
 
เมตาเวิร์สไม่ใช่โครงการของเฟซบุ๊คเท่านั้น บริษัทอื่นๆ เช่น ไมโครซอฟท์ (Microsoft) และอินวิเดีย (Nvidia) บริษัทผลิตชิป ก็มีโครงการเมตาเวิร์สเช่นกัน  
  
ริชาร์ด เคอร์ริส รองประธานของออมนิเวิร์ส (Omniverse) โครงการโลกเสมือนจริงของอินวิเดีย ระบุว่า บริษัทหลายแห่งจะสร้างโลกและสิ่งแวดล้อมเสมือนจริงในเมตาเวิร์ส เช่นเดียวกับที่บริษัทต่างๆ มีเว็บไซต์เป็นของตนเอง ซึ่งสิ่งสำคัญคือ โลกเสมือนจริงของแต่ละบริษัทจะต้องเปิดกว้างและเข้าถึงได้ง่าย เพื่อให้ผู้ใช้งานสามารถท่องไปยังเมตาเวิร์สของบริษัทหนึ่งไปยังอีกบริษัทหนึ่งโดยสะดวก คล้ายกับการที่ผู้ใช้งานสามารถเปลี่ยนจากเว็บเพจหนึ่งไปยังอีกเว็บเพจหนึ่งได้โดยง่าย 
 




นอกจากนี้ บริษัทวิดีโอเกมยังให้ความสนใจต่อเมตาเวิร์สด้วยเช่นกัน เช่น บริษัทเอ็พพิค เกมส์ (Epic Games)  ที่ระดมทุน 1,000 ล้านดอลลาร์จากนักลงทุนเพื่อใช้กับโครงการสร้างเมตาเวิร์สระยะยาว และบริษัทเกม โรบล็อกซ์ (Roblox) ที่ให้คำจำกัดความเมตาเวิร์สว่าเป็นสถานที่ที่ “ผู้คนมาเจอกันเพื่อเรียนรู้ ทำงาน สันทนาการ สร้างสรรค์ และเข้าสังคม ด้วยประสบการณ์สามมิติหลายล้านรูปแบบ” 
 
บริษัทสินค้าอุปโภคบริโภคก็พยายามเกาะกระแสเมตาเวิร์สด้วยเช่นกัน เช่น กุชชี่ (Gucci) บริษัทแฟชั่นสัญชาติอิตาลี ที่จับมือกับโรบล็อกซ์เพื่อขายชุดเครื่องประดับดิจิตัล หรือ โคคา-โคลา (Coca-Cola) บริษัทน้ำอัดลมยักษ์ใหญ่ และคลีนีค (Clinique) บริษัทเครื่องสำอาง ที่ขายโทเคนดิจิทัลเพื่อปูทางไปสู่การสร้างเมตาเวิร์ส 
 
เมตาเวิร์สจะเป็นอีกช่องทางที่ใช้เก็บข้อมูลของฉันอีกหรือไม่?
 
สำนักข่าว The Associated Press วิเคราะห์ว่า การที่เฟซบุ๊คประกาศลงทุนกับเมตาเวิร์สนั้นค่อนข้างขัดกับหลักการของเมตาเวิร์สที่มีผู้จำกัดความว่า เมตาเวิร์สควรเป็น “การปลดปล่อยทางวัฒนธรรมออนไลน์” จากบริษัทเทคโนโลยียักษ์ใหญ่ เช่น เฟซบุ๊ค ที่ถือสิทธิ์ความเป็นเจ้าของต่อบัญชี รูปภาพ โพส และข้อมูลอื่นๆ ของผู้ใช้ และนำข้อมูลเหล่านั้นไปใช้หาผลประโยชน์   
 
สตีฟ จาง ผู้จัดการร่วมของบริษัทเงินร่วมลงทุน Kindred Ventures และผู้เชี่ยวชาญด้านเทคโนโลยีสกุลเงินคริปโต ระบุว่า เมตาเวิร์สควรเป็นพื้นที่ที่ให้ผู้ใช้งานท่องโลกอินเตอร์เน็ตอย่างสะดวกง่ายดายโดยที่ไม่ถูกสะกดรอยติดตาม 
 
เป็นที่แน่ชัดว่าเฟซบุ๊คจะนำแผนธุรกิจปัจจุบันมาใช้กับเมตาเวิร์ส โดยเป็นแผนนำข้อมูลส่วนบุคคลของผู้ใช้บัญชีมาใช้เพื่อยิงโฆษณาใหเตรงกลุ่มเป้าหมาย ซัคเกอร์เบิร์กระบุว่า การโฆษณาจะยังคงเป็นหนึ่งในยุทธศาสตร์สำคัญของสื่อสังคมออนไลน์ของบริษัทและอาจเป็นส่วนสำคัญของเมตาเวิร์สด้วยเช่นกัน 
 
นักวิเคราะห์กังวลว่า เฟซบุ๊คอาจกำลังสร้างโลกเสมือนจริงที่อาจต้องการข้อมูลส่วนตัวของผู้ใช้มากขึ้น และอาจทำให้เกิดการละเมิดและการเผยแพร่ข้อมูลเท็จมากขึ้น ซึ่งเป็นปัญหาที่พบในเฟซบุ๊คอยู่แล้วและยังไม่ได้รับการแก้ไข 





(ที่มา: สำนักข่าว The Associated Press)",https://www.voathai.com/a/what-metaverse-how-will-it-work-explainer/6297369.html,"Wed, 03 Nov 2021 06:18:52 +0700"
ไบเดนหารือวิโดโดนอกรอบการประชุม COP26 ถกปัญหาเร่งด่วนโลกและประเด็นอาเซียน,"เมื่อวันจันทร์ ระหว่างการประชุม COP26 ที่สกอตแลนด์ ประธานาธิบดีไบเดนของสหรัฐฯ พบหารือนอกรอบกับประธานาธิบดีโจโก วิโดโด ของอินโดนีเซีย โดยมีประเด็นการสนทนาที่ครอบคลุมเรื่องต่างๆ นับตั้งแต่ปัญหาเร่งด่วนของโลก บทบาทของอาเซียน และวิกฤติทางการเมืองในเมียนมา


โดยการหารือนอกรอบระหว่างผู้นำสหรัฐฯ กับผู้นำของอินโดนีเซียดังกล่าวเป็นการพบปะโดยตรงแบบตัวต่อตัวครั้งแรกหลังจากที่ประธานาธิบดีไบเดนเข้ารับตำแหน่ง และผู้นำสหรัฐฯ กล่าวว่าอินโดนีเซียเป็นหุ้นส่วนทางยุทธศาสตร์ที่สำคัญยิ่งของสหรัฐฯ และการเป็นผู้นำของอินโดนีเซียในภูมิภาคอินโดแปซิฟิกก็มีความสำคัญเช่นกัน


ส่วนประธานาธิบดีวิโดโดเองได้ขอบคุณสหรัฐฯ เรื่องการบริจาควัคซีนโควิด-19 จำนวน 13.4 ล้านโดสผ่านโครงการแบ่งปันวัคซีน COVAX ด้วย


ระหว่างการหารือนอกรอบที่ใช้เวลาเกือบ 1 ชั่วโมงครั้งนี้ผู้นำทั้งสองได้แลกเปลี่ยนความคิดเห็นในเรื่องต่างๆ ตั้งแต่ปัญหาการเปลี่ยนแปลงสภาพภูมิอากาศของโลก การแก้ไขปัญหาโรคระบาดใหญ่โควิด-19 เสรีภาพของการเดินเรือในทะเลจีนใต้ ปัญหาการเมืองในเมียนมา รวมทั้งการกระชับความเป็นหุ้นส่วนทางยุทธศาสตร์ระหว่างสหรัฐฯ กับอินโดนีเซียด้วย ซึ่งประธานาธิบดีไบเดนก็ได้เน้นย้ำความมุ่งมั่นผูกพันของสหรัฐฯ ต่อความเป็นแกนกลางของอาเซียนและสนับสนุนมุมมองหรือวิสัยทัศน์ของอาเซียนต่อภูมิภาคเอเชียอินโดแปซิฟิก เช่นกัน


เท่าที่ผ่านมาอินโดนีเซียในฐานะหนึ่งในประเทศผู้ก่อตั้งและประเทศผู้มีบทบาทสำคัญในสมาคมอาเซียนได้ยึดหลักเรื่องการไม่ฝักใฝ่ฝ่ายใดโดยพยายามสร้างความสมดุลย์และไม่ทำให้วอชิงตันหรือปักกิ่งขุ่นเคืองใจ


แต่ขณะนี้สหรัฐฯ ต้องการให้อินโดนีเซียมีบทบาทท่าทีที่แข็งขันมากขึ้นเกี่ยวกับการล่วงล้ำอาณาเขตของจีน โดยเฉพาะในบริเวณทะเลจีนใต้ ทั้งนี้ตามความเห็นของคุณ Lucas Myers ผู้ประสานงานโครงการเอเชียตะวันออกเฉียงใต้ของศูนย์ Wilson Center ในสหรัฐฯ


อย่างไรก็ตามความพยายามในเรื่องนี้ของสหรัฐฯ ก็อาจจะต้องพบปัญหาบางอย่างได้ เพราะคุณ Aaron Connelly นักวิจัยของสถาบัน International Institute for Strategic Studies ได้ชี้ว่าปักกิ่งก็พยายามเอาชนะใจอินโดนีเซียผ่านทางการทูตวัคซีนและโครงการลงทุนจำนวนมหาศาลในระบบโครงสร้างพื้นฐานของอินโดนีเซียเช่นกัน


ซึ่งเรื่องนี้ก็ดูเหมือนจะสะท้อนให้เห็นได้จากการให้สัมภาษณ์กับวีโอเอภาคภาษาอินโดนิเซียโดยนาย Luhut Pandjaitan รัฐมนตรีผู้ประสานงานด้านการลงทุนและกิจการทางทะเลของอินโดนีเซียที่ว่าอินโดนีเซียก็ต้องการมีความสัมพันธ์ใกล้ชิดกับสหรัฐฯ แต่บางครั้งก็ได้พบปัญหาเพราะขณะนี้จีนเป็นประเทศผู้ลงทุนรายใหญ่ที่สุดในอินโดนีเซียด้วยตัวเลขการลงทุน 4,800 ล้านดอลลาร์และตัวเลขการค้ากว่า 7 หมื่น 8 พันล้านดอลลาร์ในปี 2020 ที่ผ่านมา


ทางด้านคุณ Marc Mealy รองผู้อำนวยการอาวุโสฝ่ายนโยบายของ U.S. - Asean Business Council ได้แสดงความหวังว่าความพยายามปฏิรูปเศรษฐกิจของประธานาธิบดีวิโดโดกำลังช่วยพัฒนาขีดความสามารถของอินโดนีเซียในการแข่งขันเพื่อดึงดูดการลงทุนโดยตรงจากต่างประเทศที่มีมูลค่าสูง เช่น การทำเหมืองและรถยนต์ไฟฟ้า และเป็นที่คาดหวังได้ว่าสิ่งที่ธุรกิจอเมริกันจะให้ความสำคัญและความสนใจในอินโดนีเซียจะรวมถึงเรื่องธุรกิจการดูแลสุขภาพ การพัฒนาทรัพยากรประเภทหมุนเวียนนำกลับมาใช้ใหม่ได้ และเทคโนโลยีดิจิทัล เป็นต้น


และนอกจากประเด็นเรื่องเศรษฐกิจแล้ว ผู้นำของสหรัฐฯ กับอินโดนีเซียยังเรียกร้องร่วมกันให้รัฐบาลทหารเมียนมายุติความรุนแรงและปล่อยนักโทษการเมือง โดยทั้งคู่เห็นพ้องต้องกันว่ารัฐบาลทหารของเมียนมาต้องทำให้ประเทศกลับคืนสู่ความเป็นประชาธิปไตยโดยเร็วด้วย




ที่มา: VOA",https://www.voathai.com/a/biden-cop26-ct/6297784.html,"Wed, 03 Nov 2021 06:55:27 +0700"
กลุ่มพันธมิตร COP26 ทุนหนา รับปากดำเนินธุรกิจการเงินด้วยการมุ่งเน้นแก้ปัญหาโลกร้อน,"นายธนาคาร บริษัทประกัน และนักลงทุนกลุ่มหนึ่งซึ่งมีมูลค่าสินทรัพย์รวมกันราว 130 ล้านล้านดอลลาร์ ประกาศคำสัญญาที่จะผนวกเอาแผนงานต่อสู้กับการเปลี่ยนแปลงของภาวะสภาพภูมิอากาศโลก เข้ามาเป็นหัวใจของการดำเนินกิจการงานของตน พร้อมมุ่งชักจูงหาแรงสนับสนุนมาผลักดันแนวทางการลงทุนในธุรกิจที่มีวัตถุประสงค์ที่จะรักษาสิ่งแวดล้อม (Green Investment) ตามรายงานของสำนักข่าว รอยเตอร์


มาร์ค คาร์นีย์ ผู้แทนพิเศษองค์การสหประชาชาติด้านปัญหาสภาพภูมิอากาศ ซึ่งเป็นผู้จัดตั้งกลุ่ม Glasgow Finance Alliance for Net Zero (GFANZ) ประเมินว่า การที่โลกจะบรรลุเป้าหมายลดการปล่อยก๊าซเรือนกระจกและลดอุณหภูมิเฉลี่ยได้นั้น น่าจะต้องใช้เงินทุนราว 100 ล้านล้านดอลลาร์ในช่วง 3 ทศวรรษจากนี้ พร้อมกล่าวว่า อุตสาหกรรมการเงินนั้นจะต้องหาหนทางระดมทุนจากผู้ลงทุนภาคเอกชนเพื่อมาช่วยหนุนภาครัฐที่มีข้อจำกัดอยู่


ในส่วนของโครงการที่ คาร์นีย์ จัดตั้งขึ้นมานั้น เป็นความพยายามที่จะผลักดันให้สถาบันการเงินต่างๆ ร่วมรับผิดชอบและเปิดเผยข้อมูลความเสี่ยงเกี่ยวกับการเปลี่ยนแปลงของสภาพภูมิอากาศที่เกิดจากการปล่อยสินเชื่อหรือการลงทุนของตน เพื่อบังคับให้ระบบเศรษฐกิจโดยรวมเริ่มใส่ใจเกี่ยวกับต้นทุนที่เกิดขึ้นจากความเสี่ยงที่ว่านี้ด้วย


เจน เฟรเซอร์ ซีอีโอ ของ ซิตี้กรุ๊ป (Citigroup) ซึ่งเป็นสมาชิกของกลุ่ม GFANZ ให้ความเห็นว่า การที่โครงการนี้เกี่ยวพันกับกองทุนที่มีมูลค่าสินทรัพย์ถึง 130 ล้านล้านดอลลาร์ถือกำเนิดขึ้นมานั้นเป็นเรื่องที่ดีมาก แต่ก็เตือนว่า ทุกฝ่ายจะต้องรวมทำงานด้วยกันอย่างระมัดระวังเพื่อให้ไปถึงเป้าหมายให้ได้


ขณะเดียวกัน สถาบันการเงินหลายแห่งที่มีสินทรัพย์รวมกันแล้วคิดเป็นสัดส่วนถึง 40% ของเงินทุนที่หมุนเวียนอยู่ทั่วโลก ออกแถลงการหลังเสร็จสิ้นการประชุมที่ประเทศสกอตแลนด์ซึ่งระบุว่า ธุรกิจที่เข้าร่วมหารือในครั้งนี้ให้คำมั่นที่จะร่วม “รับผิดชอบในสัดส่วนที่เป็นธรรม” สำหรับการดำเนินการต่างๆ ที่จะช่วยลดการพึ่งพาเชื้อเพลิงฟอสซิลบนโลกนี้ให้ได้




 


คำประกาศดังกล่าวมีออกมาขณะที่ ผู้นำจากกว่า 100 ประเทศทั่วโลกเข้าร่วมการประชุมรัฐภาคีกรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศ (United Nations Framework Convention on Climate Change – COP26) ที่เมืองกลาสโกว์ อันมีจุดประสงค์ที่จะขอคำสัญญาจากประเทศต่างๆ ในการร่วมลดการปล่อยก๊าซเรือนกระจก เพื่อลดอุณหภูมิเฉลี่ยของโลกลง 15 องศาเซลเซียส แม้ว่าหลายคนจะแสดงความไม่แน่ใจว่า การประชุมครั้งนี้จะบรรลุเป้าหมายได้เพียงใด โดยเฉพาะในเรื่องของคำมั่นจากประเทศกำลังพัฒนาทั้งหลาย


อย่างไรก็ตาม รายงานข่าวที่อ้างข้อมูลจากแหล่งข่าวระบุว่า ผู้นำจากอย่างน้อย 19 ประเทศน่าจะประกาศคำมั่นของตนในวันพฤหัสบดี ว่าจะยุติการใช้งบประมาณรัฐสนับสนุนโครงการที่เกี่ยวกับเชื้อเพลิงฟอสซิลในต่างประเทศภายในปี ค.ศ. 2022


 


(ที่มา: สำนักข่าว รอยเตอร์)",https://www.voathai.com/a/cop26-alliance-climate-change-policy-finance-business/6298660.html,"Thu, 04 Nov 2021 01:54:16 +0700"
จีน-รัสเซีย เรียกร้องยูเอ็นยกเลิกลงโทษเศรษฐกิจเกาหลีเหนือ,"จีนและรัสเซียจะเสนอมติร่วมต่อคณะมนตรีความมั่นคงแห่งสหประชาชาติเพื่อเรียกร้องให้ยุติมาตรการลงโทษทางเศรษฐกิจต่อเกาหลีเหนือ



มาตรการลงโทษที่ทั้งสองประเทศต้องการให้ยกเลิก มีทั้งการห้ามชาวเกาหลีเหนือทำงานต่างประเทศและส่งรายได้กลับบ้าน ห้ามเกาหลีเหนือส่งออกอาหารทะเลและสิ่งทอ และยุติการจำกัดการนำเข้าน้ำมันปิโตรเลียมกลั่น เป็นต้น



ร่างมติที่สำนักข่าว The Associated Press และสำนักข่าว Reuters ได้รับนี้ เรียกร้องให้คณะมนตรีที่มีสมาชิก 15 ประเทศ ยกเลิกบทลงโทษเพื่อพัฒนาชีวิตความเป็นอยู่ของพลเมืองเกาหลีเหนือ


ทั้งนี้ สหประชาชาติออกมาตรการลงโทษเกาหลีเหนือครั้งแรกเมื่อปีค.ศ. 2006 หลังเกาหลีเหนือดำเนินโครงการนิวเคลียร์และขีปนาวุธวิถีโค้งพิสัยไกล อย่างไรก็ตาม นับแต่นั้นมา เกาหลีเหนือก็เดินหน้าโครงการอย่างเข้มข้นขึ้นแม้จะเผชิญแรงกดดันจากนานาชาติ และแม้เศรษฐกิจในประเทศจะทรุดตัวลงก็ตาม



มติฉบับนี้ถูกแก้ไขเพิ่มเติมจากร่างมติโดยจีนและรัสเซียเมื่อปีค.ศ. 2019 ซึ่งเป็นฉบับที่ไม่เคยถูกยื่นต่อคณะมนตรีความมั่นคง เนื่องจากถูกสหรัฐฯ และชาติตะวันตกอื่น ๆ ต่อต้าน



(เนื้อหาบางส่วนจากสำนักข่าว The Associated Press และสำนักข่าว Reuters)",https://www.voathai.com/a/china-russia-urge-un-security-council-lift-economic-sanctions-north-korea/6298626.html,"Thu, 04 Nov 2021 01:28:12 +0700"
รัฐบาลทหารเมียนมาไม่หวั่นต่างชาติกดดัน ยืนยันไม่ให้ทูตพิเศษอาเซียนเยี่ยมนางซู จี,"รัฐบาลทหารเมียนมายืนยันการตัดสินใจที่ไม่ให้ผู้แทนพิเศษของสมาคมอาเซียนเข้าพบนางออง ซาน ซู จี อดีตผู้นำรัฐบาลพลเรือนของเมียนมาที่ถูกควบคุมตัวไว้ ซึ่งถือเป็นการปฏิเสธแรงกดดันจากนานาประเทศและบอกปัดฉันทามติ 5 ข้อที่ทำไว้กับสมาคมอาเซียนเมื่อเดือนเมษายน


สำนักข่าวรอยเตอร์รายงานว่า พลเอกโซ วิน ผู้นำอันดับสองของรัฐบาลทหารเมียนมา กล่าวในวันพุธว่า การอนุญาตให้ชาวต่างชาติเข้าพบผู้ต้องหาคดีอาญาในเมียนมานั้นถือเป็นการละเมิดกฎหมายของเมียนมา และเชื่อว่า ""ไม่มีประเทศไหนยินยอมให้ใครอยู่เหนือกฎหมายเช่นนั้นแน่นอน"" 


คำกล่าวของพลเอกโซ วิน มีขึ้นหลังจากที่เมื่อสัปดาห์ที่แล้วเพิ่งมีการประชุมสุดยอดของสมาคมประชาชาติเอเชียตะวันออกเฉียงใต้ หรือ อาเซียน ซึ่งผู้นำเมียนมาไม่ได้รับเชิญให้ร่วมประชุม เพื่อประท้วงที่พลเอกมิน อ่อง หล่าย ผู้นำรัฐบาลทหารเมียนมา ไม่ปฏิบัติตามฉันทามติ 5 ข้อเพื่อสร้างสันติภาพในเมียนมา


พลเอกโซ วิน ปฏิเสธข้อกล่าวหาเรื่องไม่ปฏิบัติตามฉันทามติดังกล่าว พร้อมระบุว่าข้อตกลงที่จัดทำไว้กับอาเซียนเมื่อเดือนเมษายนนั้นมิได้มีผลผูกพันและถือว่าเป็นการแทรกแซงกิจการภายในของเมียนมาซึ่งผิดธรรมเนียมของอาเซียน


รองผู้นำของรัฐบาลทหารเมียนมากล่าวด้วยว่า มติของที่ประชุมอาเซียนเมื่อสัปดาห์ที่แล้วในส่วนที่เกี่ยวกับเมียนมานั้น ""อาจจะเข้าข่วยละเมิดภาพพจน์ความเป็นเอกภาพของสมาคมอาเซียนเอง""


ความวุ่นวายและความรุนแรงในเมียนมาปะทุขึ้นหลังการรัฐประหารเมื่อเดือนกุมภาพันธ์ โดยองค์กรตรวจสอบส่วนท้องถิ่นประเมินว่า มีประชาชนเสียชีวิตจากการปราบปรามของทหารเมียนมาแล้วมากกว่า 1,200 คน แต่กองทัพเมียนมาปฏิเสธตัวเลขดังกล่าว 



	ที่มา: สำนักข่าวรอยเตอร์",https://www.voathai.com/a/myanmar-defies-international-pressure-rejects-suu-kyi-visit/6298615.html,"Thu, 04 Nov 2021 01:26:06 +0700"
ผู้บริโภคจีนแห่ตุนอาหาร หลังรัฐบาลแนะประชาชนให้เตรียมตัวเผื่อ ‘กรณีฉุกเฉิน’,"ชาวจีนแห่กันออกไปหาซื้อข้าวสารอาหารแห้งในวันพุธ เพื่อกักตุนไว้สำหรับการบริโภคในช่วงฤดูหนาวที่กำลังจะมาถึง หลังรัฐบาลกรุงปักกิ่งออกคำแนะนำเชิงเรียกร้องให้ประชาชนตรวจสอบว่า แต่ละครัวเรือนจะมีผลิตภัณฑ์และซัพพลายอาหารที่มีความจำเป็นมาเพียงพอหากเกิดเหตุการณ์ฉุกเฉินใดๆ ขึ้น ตามรายงานของสำนักข่าว รอยเตอร์


เมื่อวันจันทร์ที่ผ่านมา กระทรวงพาณิชย์จีนเผยแพร่รายงานตามฤดูกาลฉบับล่าสุดที่เรียกร้องให้หน่วยงานต่างๆ ที่เกี่ยวข้องตรวจสอบให้แน่ใจว่า ปริมาณสินค้าอาหารต่างๆ จะมีพอจำหน่ายต่อประชาชนในราคาที่เป็นธรรมก่อนฤดูหนาวจะมาถึง หลังจากก่อนหน้านี้ ราคาผักในประเทศปรับขึ้นอย่างมาก ขณะที่ จำนวนผู้ติดเชื้อโควิด-19 เพิ่มสูงขึ้นอยู่


แต่คำเตือนของกระทรวงนี้ที่แนะให้ครัวเรือนต่างๆ เริ่มกักตุนสิ่งของจำเป็นในแต่ละวัน เพื่อจะได้ไม่มีปัญหาหากเกิดกรณีฉุกเฉินใดๆ ขึ้น ทำให้ประชาชนเกิดความสับสน และส่งผลให้ผู้คนจำนวนมากแห่กันไปตามซูเปอร์มาร์เก็ตเพื่อหาซื้อสินค้าจำเป็นทั้งหลายเพิ่มเติม เช่น น้ำมันปรุงอาหาร และ ข้าวสาร เป็นต้น


สื่อท้องถิ่นจีนรายงานว่า คณะรัฐมนตรีจีนประกาศออกมาเมื่อช่วงค่ำของวันพุธตามเวลาท้องถิ่นว่า รัฐบาลสามารถรับประกันว่า จะไม่เกิดปัญหาการขาดแคลนสิ่งของจำเป็นในชีวิตประจำวัน ทั้งเนื้อสัตว์และพืชผัก รวมทั้ง ให้ความมั่นใจว่าจะไม่เกิดปัญหาการปรับขึ้นของราคาสินค้าต่างๆ ด้วย


อย่างไรก็ตาม สารที่ทางการจีนส่งออกมานี้ทำให้ราคาน้ำมันพืชในตลาดซื้อขายล่วงหน้าในประเทศ รวมทั้งราคาน้ำมันปาล์มมาเลเซีย ปรับขึ้นทันที


ขณะที่ ผู้บริโภคบางคนบอกกับผู้สื่อข่าวว่า ฤดูหนาวที่จะมาถึงจะมีสภาพอากาศที่หนาวเย็นจัด และทุกคนควรเร่งจัดหาของมาตุนไว้ให้พอบริโภค หลายรายกล่าวว่า ยังไม่มีความจำเป็นที่จะต้องหาซื้ออาหารมากักตุนไว้มากกว่าระดับที่มีอยู่เป็นประจำ และบางรายเชื่อว่า จะไม่มีกรณีการขาดแคลนอาหารใดๆ โดยเฉพาะในเขตพื้นที่เมืองหลวง


หม่า เวิ่นเฟิง นักวิเคราะห์จาก A.G. Holdings Agricultural Consulting ระบุว่า ปกติ รัฐบาลจีนออกคำแนะนำเกี่ยวกับการจัดหาซัพพลายอาหารให้เพียงพอก่อนฤดูหนาวจะมาถึงทุกปีอยู่แล้ว


ทั้งนี้ ศูนย์พยากรณ์อาการแห่งชาติจีนคาดการณ์ว่า อุณหภูมิในพื้นที่ภาคตะวันตกเฉียงเหนือ ภาคตะวันตกเฉียงใต้ รวมทั้งพื้นที่ส่วนใหญ่ของภาคกลาง และภาคตะวันออก จะลดฮวบหนักในช่วงสุดสัปดาห์ที่จะมาถึง


 


(ที่มา: สำนักข่าว รอยเตอร์)",https://www.voathai.com/a/china-consumers-stock-up-food-supply-confusion-government-advice/6298704.html,"Thu, 04 Nov 2021 02:25:07 +0700"
ผู้นำชาติแอฟริกันกดดันประเทศร่ำรวยให้เงินหนึ่งแสนล้านตามสัญญาที่ COP26,"บรรดาผู้นำประเทศในแอฟริกาที่เข้าร่วมการประชุมสหประชาชาติว่าด้วยการเปลี่ยนแปลงของสภาพภูมิอากาศโลก หรือ COP26 ที่เมืองกลาสโกว์ สกอตแลนด์ กล่าววิพากษ์วิจารณ์ประเทศร่ำรวยว่าล้มเหลวในการปฏิบัติตามคำสัญญาที่ว่าจะมอบเงิน 100,000 ล้านดอลลาร์เพื่อช่วยประเทศยากจนรับมือการเปลี่ยนแปลงของสภาพภูมิอากาศโลก


นักวิทยาศาสตร์กล่าวว่า ประเทศยากจนที่ส่วนใหญ่อยู่ในแอฟริกาคือผู้ที่ได้รับผลกระทบจากภาวะโลกร้อนมากที่สุด ในขณะที่ประเทศรายได้สูงซึ่งเป็นสมาชิกกลุ่ม G-20 มีปริมาณการปล่อยก๊าซที่เป็นสาเหตุของปรากฏการณ์เรือนกระจกรวมกันคิดเป็น 80% ของปริมาณทั่วโลก


เมื่อสองปีที่แล้ว ประเทศร่ำรวยให้สัญญาว่าจะมอบเงิน 100,000 ล้านดอลลาร์ต่อปีให้แก่ประเทศยากจนเพื่อรับมือการเปลี่ยนแปลงของสภาพภูมือากาศโลก แต่เป้าหมายในคำสัญญาดังกล่าวถูกเลื่อนไปเป็นปี ค.ศ. 2023 ในการประชุม COP26 ครั้งนี้


ประธานาธิบดีกาน่า นานา อัดโด ดังกวา อะคูโฟ-อัดโด กล่าวต่อที่ประชุม COP26 ในวันอังคาร แสดงความขุ่นเคืองและผิดหวังที่ประเทศพัฒนาแล้วเหล่านั้นผิดคำสัญญา 


WATCH: African nations call on the rich to fulfill promise




 


ในการประชุมครั้งนี้ ผู้นำประเทศกว่า 100 คนตกลงกันว่าจะยุติการตัดไม้ภายในปี ค.ศ. 2030 โดยมีการให้เงินอุดหนุนทั้งจากภาครัฐและเอกชนรวมเกือบ 20,000 ล้านดอลลาร์ และมีการลงนามในคำสัญญาร่วมระหว่างสหรัฐฯ - สหภาพยุโรป ว่าด้วยการลดก๊าซมีเทนทั่วโลกลง 30% ภายในปี ค.ศ. 2030  


อย่างไรก็ตาม จีนและรัสเซียซึ่งเป็นสองประเทศที่ปล่อยก๊าซมีเทนมากที่สุดในโลก มิได้ร่วมลงนามในคำสัญญาฉบับดังกล่าว ทำให้เกิดคำถามถึงประสิทธิผลที่แท้จริงของการประชุม COP26 ครั้งนี้ว่าจะช่วยนำไปสู่การควบคุมภาวะโลกร้อนได้จริงหรือไม่ 


เมื่อวันอังคาร นายกรัฐมนตรีอังกฤษ บอริส จอห์นสัน กล่าวแสดงความมั่นใจต่อผลลัพธ์ที่เกิดขึ้นจากการประชุม ขณะที่บรรดาผู้จัดงานแสดงความหวังว่า แม้จะไม่เกิดข้อตกลงในเรื่องใหญ่ ๆ เกี่ยวกับการลดก๊าซที่เป็นสาเหตุของปรากฏการณ์เรือนกระจก แต่การประชุมครั้งนี้ก็ทำให้เกิดข้อตกลงย่อย ๆ ที่มุ่งเป้าไปที่เรื่องใดเรื่องหนึ่งโดยเฉพาะ เช่น การลดก๊าซมีเทน การยกเลิกการตัดไม้ทำลายป่า และการช่วยเหลือประเทศหมู่เกาะที่เปราะบางต่าง ๆ เป็นต้น 


ทั้งนี้ การประชุมสุดยอด COP26 ของบรรดาผู้นำประเทศต่าง ๆ ได้สิ้นสุดลงแล้ว แต่คณะทำงานของแต่ละประเทศจะยังคงร่วมหารือในวาระอื่น ๆ ต่อไปจนถึงกลางเดือนพฤศจิกายนนี้",https://www.voathai.com/a/cop26-african-leaders-call-on-rich-nations-to-meet-100-billion-pledge-/6298620.html,"Thu, 04 Nov 2021 01:30:07 +0700"
ก.ยุติธรรมสหรัฐฯ ยื่นฟ้องสำนักพิมพ์ Penguin Random House ในข้อหาผูกขาดตลาด,"กระทรวงยุติธรรมสหรัฐฯ ตัวยื่นฟ้องบริษัท Penguin Random House ซึ่งเป็นสำนักพิมพ์ที่ใหญ่ที่สุดของโลก ในข้อหาทำการผูกขาดตลาด หลังเดินหน้าข้าซื้อกิจการ Simon & Schuster สำนักพิมพ์คู่แข่งซึ่งมีขนาดใหญ่เป็นอันดับที่ 4 ของประเทศ


รายงานข่าวเปิดเผยว่า กระทรวงยุติธรรมได้ยื่นเรื่องฟ้อง Penguin Random House เมื่อวันอังคารที่ผ่านมา ต่อศาลรัฐบาลกลาง โดยระบุว่า การที่สำนักพิมพ์ยักษ์ใหญ่แห่งนี้เข้าซื้อกิจการคู่แข่งจะทำกระทบกระบวนการแข่งขันในการแย่งซื้อต้นฉบับจากนักเขียนต่างๆ เพราะการที่มีสำนักพิมพ์ในอุตสาหกรรมน้อยลงนั้นหมายถึง การที่เจ้าของชิ้นงานประพันธ์ทั้งหลายมีตัวเลือกในการขายน้อยลง ขณะที่ ขนาดธุรกิจของ Penguin Random House ที่ใหญ่ขึ้นจะทำให้บริษัทแห่งนี้มีอำนาจบีบข้อเสนอซื้อผลงานในราคาที่ถูกลงได้


ทั้งนี้ มีการประเมินว่า การเข้าซื้อกิจการ Simon & Schuster ที่กำลังดำเนินอยู่นี้มีมูลค่าการลงทุนที่เกือบ 2,200 ล้านดอลลาร์


วงการหนังสือโลกในปัจจุบันนั้น หลักๆ แล้ว มีสำนักพิมพ์ชั้นนำอยู่ 5 แห่ง ที่รู้จักกันในชื่อ “Big Five” เป็นผู้นำธุรกิจอยู่ และต่างฝ่ายต่างงัดข้อเสนอและแผนการตลาดน่าสนใจต่างๆ ออกมาเพื่อชิงต้นฉบับจากนักเขียนทั้งหลายเพื่อชิงความเป็นเจ้าธุรกิจอยู่เป็นประจำ


ขณะที่ เมอร์ริค การ์แลนด์ รัฐมนตรีกระทรวงยุติธรรม ระบุว่า การควบรวมกิจการที่ว่านี้จะส่งผลเสียต่อทั้งนักประพันธ์และผู้บริโภคชาวอเมริกันอย่างมาก โจนาธาน คาร์ป ประธานและซีอีโอ ของ Simon & Schuster กลับแสดงจุดยืนไม่เห็นด้วย และระบุในหนังสือเวียนภายในองค์กรว่า ทั้ง Simon & Schuster และ Penguin Random House ไม่เห็นว่า คำฟ้องคดีของกระทรวงยุติธรรมนี้มีมูลแต่อย่างใด และทั้งสองบริษัทจะเดินหน้าสู้คดีต่อไปด้วย


หนังสือพิมพ์ The New York Times รายงานว่า Penguin Random House ได้จ้าง แดเนียล เพโตรเชลลี ทนายชื่อดังที่ช่วยบริษัท AT&amp;T และบริษัท Time Warner สู้คดีต่อต้านการผูกขาดการตลาดที่กระทรวงยุติธรรมสหรัฐฯ ยื่นฟ้องจนชนะ มาช่วยรับมือกับคดีความของตน


สำนักข่าว วีโอเอ ได้ติดต่อขอความเห็นในเรื่องนี้จาก Penguin Random House ไป แต่ยังไม่ได้รับการตอบกลับแต่อย่างใด",https://www.voathai.com/a/penguin-random-house-simon-and-schuster-acquisition-doj/6298761.html,"Thu, 04 Nov 2021 03:05:16 +0700"
ครั้งแรก! หญิงชาวเอเชียนอเมริกันคว้าชัย ศึกเลือกตั้งนายกเทศมนตรีนครบอสตัน,"มิเชลล์ วู สมาชิกสภานครบอสตัน รัฐแมสซาชูเซตส์ ได้รับเลือกตั้งเป็นนายกเทศมนตรีนครบอสตันเมื่อวันอังคาร ถือเป็นนายกเทศมนตรีจากการเลือกตั้งคนแรกของเมืองนี้ที่เป็นผู้หญิงและเป็นชาวอเมริกันเชื้อสายเอเชีย ตามรายงานของสำนักข่าว The Associated Press



ก่อนหน้านี้เมืองบอสตันมีนายกเทศมนตรีเป็นชายผิวขาวมาโดยตลอด โดยวูเอาชนะแอนนิสซา เอสซัยบิ จอร์จ สมาชิกสภานครบอสตันอีกรายไปได้ ทั้งนี้ วูจะสาบานตนเข้ารับตำแหน่งในวันที่ 16 พฤศจิกายน



วูได้รับการสนับสนุนจากนักการเมืองแนวหน้าหลายคน รวมทั้งจาก คิม เจนีย์ รักษาการนายกเทศมนตรีนครบอสตัน เอลิซาเบธ วอร์เรน และเอ็ดวาร์ด มาร์คีย์ สองวุฒิสมาชิกสหรัฐฯ และ ไอยานนา เพรสลีย์ ส.ส. สหรัฐฯ และอดีตสมาชิกสภานครบอสตัน



นครบอสตันเป็นเมืองที่มีประวัติศาสตร์การต่อสู้ด้านเชื้อชาติมายาวนาน เช่น เหตุความรุนแรงเมื่อช่วงทศวรรษที่ 1970 ที่มีสาเหตุจากคำสั่งศาลให้ยกเลิกการแย่งแยกสีผิวในโรงเรียนรัฐบาล ทำให้มีนักเรียนผิวดำจำนวนมากที่ต้องไปเรียนในโรงเรียนที่มีนักเรียนส่วนใหญ่เป็นคนผิวขาว และมีนักเรียนผิวขาวที่ไปเรียนในโรงเรียนที่นักเรียนส่วนใหญ่เป็นคนผิวดำ



ทั้งนี้ ผู้ท้าชิงตำแหน่งนายกเทศมนตรีหลักทั้งห้าคนในศึกเลือกตั้งครั้งนี้ระบุว่า ตนเป็นคนผิวสี และทั้งหมดเป็นสมาชิกพรรคเดโมแครต



วู วัย 36 ปี เกิดในครอบครัวผู้อพยพจากไต้หวัน เติบโตในนครชิคาโก และย้ายมาที่นครบอสตันเพื่อศึกษาในมหาวิทยาลัยฮาร์วาร์ดและวิทยาลัยกฎหมายฮาร์วาร์ด



ทางด้าน แอนนิสซา เอสไซบิ จอร์จ ผู้ท้าชิงชาวบอสตันวัย 47 ปี และอดีตครูโรงเรียนรัฐบาล ระบุว่า เธอคือชาวอเมริกันเชื้อสายอาหรับ-โปแลนด์รุ่นแรก พ่อของเธอเป็นผู้อพยพชาวมุสลิมจากตูนิเซีย ในขณะที่แม่ของเธอเป็นชาวคาทอลิกอพยพจากโปแลนด์


ในระหว่างการหาเสียง วูให้ความสำคัญกับนโยบายที่อยู่อาศัยและการคมนาคมในนครบอสตันที่มีประชากร 675,000 คน โดยเธอรับปากว่าจะดำเนินนโยบายรักษาระดับราคาค่าเช่าหรือควบคุมค่าเช่าเพื่อรับมือกับปัญหาราคาที่อยู่อาศัยพุ่งสูงขึ้นจนชาวบอสตันบางส่วนย้ายบ้านออกจากเมือง ทั้งนี้ เมื่อปีค.ศ.1994 รัฐแมสซาชูเซตส์ลงประชามติรับรองกฎห้ามให้มีการควบคุมค่าเช่าทั่วทั้งรัฐ



วูยังรับปากด้วยว่า จะสร้างระบบขนส่งสาธารณะที่ผู้โดยสารไม่ต้องเสียค่าใช้จ่ายเพื่อช่วยสนับสนุนเศรษฐกิจของเมือง รับมือกับการเปลี่ยนแปลงของสภาพภูมิอากาศ และช่วยเหลือผู้ที่โดยสารรถประจำทางหรือรถไฟใต้ดินไปเรียนหรือทำงาน






อย่างไรก็ตาม หน่วยงานที่ควบคุมค่าโดยสารรถสาธารณะนั้นไม่ใช่เทศบาลนครบอสตัน แต่เป็นการคมนาคมอ่าวแมสซาชูเซตส์ โดยวูระบุว่า เธอจะร่วมมือกับหน่วยงานระดับรัฐแมสซาชูเซตส์เพื่อดำเนินนโยบายตามที่หาเสียงให้ได้



ความท้าทายด้านอื่นที่วูต้องเผชิญในฐานะผู้นำคนใหม่ของนครบอสตัน ได้แก่ ระบบการศึกษา การตำรวจ การรับมือกับโรคโควิด-19 และผลกระทบระยะยาวของการเปลี่ยนแปลงของสภาพภูมิอากาศต่อนครบอสตัน ซึ่งเป็นเมืองชายฝั่ง



ศึกเลือกตั้งครั้งนี้ยังเป็นบททดสอบสำหรับวู ผู้ไม่ได้เกิดและเติบโตที่นครบอสตัน แต่สามารถคว้าชัยในเมืองที่เคยมีแต่ผู้นำเป็นคนท้องถิ่นมาได้



เมื่อปี ค.ศ. 2013 วูในวัย 28 ปี ได้รับเลือกตั้งเป็นสมาชิกสภานครบอสตัน โดยเป็นหญิงชาวเอเชียนอเมริกันคนแรกที่ได้รับตำแหน่งดังกล่าว ต่อมาในปีค.ศ. 2016 เธอเป็นหญิงผิวสีคนแรกที่ได้เป็นประธานสภานครบอสตัน



ผลการเลือกตั้งครั้งนี้สะท้อนให้เห็นว่า นครบอสตันมีความหลากหลายมากขึ้น โดยผลสำรวจสำมะโนประชากรสหรัฐฯ ครั้งล่าสุด ระบุว่า ชาวบอสตันเป็นคนผิวขาว 44.6 เปอร์เซ็นต์ คนผิวดำ 19.1 เปอร์เซ็นต์ คนละติน 18.7 เปอร์เซ็นต์ และคนเอเชีย 11.2 เปอร์เซ็นต์


มาร์ตีย์ วอลช์ นายกเทศมนตรีนครบอสตันคนที่แล้ว ลงจากตำแหน่งเมื่อช่วงต้นปีเพื่อรับตำแหน่งรัฐมนตรีกระทรวงแรงงานสหรัฐฯ โดยคิม เจนีย์ เข้ารับตำแหน่งรักษาการผู้นำเมืองบอสตันเมื่อวันที่ 24 มีนาคม ทำให้เธอเป็นผู้หญิงและคนผิวดำคนแรกที่ดำรงตำแหน่งดังกล่าว



	ที่มา: สำนักข่าว The Associated Press",https://www.voathai.com/a/boston-elects-wu-first-woman-asian-american-mayor/6298709.html,"Thu, 04 Nov 2021 02:26:55 +0700"
อนามัยโลกเคาะ! อนุมัติวัคซีนโควิดจากอินเดียสูตรแรกเป็นการฉุกเฉิน,"เมื่อวันพุธ องค์การอนามัยโลก หรือ WHO อนุมัติวัคซีนต้านโรคโควิด-19 จากภารตะไบโอเทค (Bharat Biotech) บริษัทยาสัญชาติอินเดีย เพื่อใช้เป็นการฉุกเฉิน เป็นการเปิดทางให้ประเทศยากจนหลายประเทศเข้าถึงวัคซีนโควิดได้มากขึ้น ตามรายงานของสำนักข่าวรอยเตอร์



การอนุมัติฉุกเฉินครั้งนี้จะทำให้ภารตะไบโอเทคสามารถส่งออกวัคซีนชื่อ “โคแวคซีน” ไปยังประเทศที่อ้างอิงแนวทางของ WHO ในการออกกฎควบคุมการระบาดได้ และการอนุมัติครั้งนี้ยังทำให้ชาวอินเดียหลายล้านคนที่ได้รับวัคซีนสูตรนี้แล้ว สามารถเดินทางไปต่างประเทศได้



WHO ทวีตข้อความว่า กลุ่มที่ปรึกษาด้านเทคนิคขององค์กรลงความเห็นว่า โคแวคซีนมีประโยชน์มากกว่าความเสี่ยงเป็นอย่างมาก และวัคซีนสูตรนี้ยังเป็นไปตามมาตรฐานของ WHO ในการปกป้องผู้รับวัคซีนจากโรคโควิด-19


ทั้งนี้ กลุ่มดังกล่าวมีกำหนดลงความเห็นตั้งแต่สัปดาห์ที่แล้ว แต่ทางกลุ่มได้ขอคำชี้แจงเพิ่มเติมจากภารตะไบโอเทคก่อนที่จะประเมินประโยชน์และความเสี่ยงของวัคซีนเป็นขั้นสุดท้าย เพื่อให้วัคซีนสามารถใช้ได้ทั่วโลก



โคแวคซีนยังได้รับการทบทวนโดยกลุ่มผู้เชี่ยวชาญด้านภูมิคุ้มกันที่ปรึกษาด้านยุทธศาสตร์ของ WHO โดยกลุ่มดังกล่าวแนะนำให้มีการฉีดวัคซีนสูตรนี้สองโดสห่างกันสี่สัปดาห์ในกลุ่มผู้มีอายุตั้งแต่ 18 ปีขึ้นไป



วัคซีนของภารตะไบโอเทคเป็นวัคซีนสูตรที่เจ็ดที่ WHO อนุมัติ หลังจากที่ก่อนหน้านี้มีการอนุมัติวัคซีน mRNA ของไฟเซอร์และไบโอเอ็นเทค วัคซีน mRNA ของโมเดอร์นา วัคซีนอะดีโนไวรัสเวคเตอร์ของแอสตราเซเนกาและจอห์นสัน แอนด์ จอห์นสัน และวัคซีนเชื้อตายของซิโนแวคไบโอเทค และซิโนฟาร์ม บริษัทยาสัญชาติจีน



การอนุมัติของ WHO ในครั้งนี้ อาจทำให้อินเดียส่งออกวัคซีนให้โครงการโคแวกซ์ได้มากขึ้น เพื่อให้ประเทศรายได้ต่ำและรายได้ปานกลางเข้าถึงวัคซีนมากขึ้น



เมื่อเดือนที่แล้ว สำนักข่าวรอยเตอร์รายงานว่า อินเดียชะลอข้อตกลงการส่งมอบวัคซีนขณะที่ WHO ยังคงพิจารณาอนุมัติโคแวคซีนอยู่ โดยทางภารตะไบโอเทคเริ่มแบ่งปันข้อมูลให้ WHO ตั้งแต่ช่วงต้นเดือนกรกฎาคม



หุ้นของบริษัทโอคูเจน (Ocugen) ซึ่งเป็นบริษัทหุ้นส่วนของภารตะไบโอเทคในสหรัฐฯ พุ่งขึ้นกว่า 6 เปอร์เซ็นต์ในช่วงการซื้อขายก่อนเปิดตลาด หลัง WHO ตัดสินใจอนุมัคิโคแวคซีน



	ที่มา: สำนักข่าวรอยเตอร์",https://www.voathai.com/a/india-first-homwgrown-covid19-shot-wins-who-emergency-use-listing/6298743.html,"Thu, 04 Nov 2021 02:51:37 +0700"
'เฟด' เริ่มถอนเงินอัดฉีดเศรษฐกิจ เชื่อยังคุมเงินเฟ้อได้,"ระบบธนาคารกลางสหรัฐฯ หรือ Federal Reserve (Fed) ประกาศในวันพุธว่า จะเริ่มลดปริมาณการซื้อพันธบัตรรัฐบาลสหรัฐฯ ในเดือนพฤศจิกายนลง เพื่อลดการอัดฉีดเงินกระตุ้นระบบเศรษฐกิจ โดยมีแผนจะหยุดการซื้อพันธยัตรรายเดือนทั้งหมดภายในปีหน้า ตามรายงานของสำนักข่าวรอยเตอร์


อย่างไรก็ตาม Fed ยังคงเชื่อมั่นว่า อัตราเงินเฟ้อที่สูงขึ้นจะเป็นเพียงชั่วคราวและไม่จำเป็นต้องมีการขึ้นอัตราดอกเบี้ยอย่างรวดเร็วเพื่อควบคุมเงินเฟ้อแต่อย่างใด 


ระบบธนาคารกลางสหรัฐฯ ยอมรับว่า ปัญหาที่ระบบห่วงโซ่อุปทานของโลกในขณะนี้คือปัจจัยหนึ่งที่ทำให้เกิดความเสี่ยงด้านเงินเฟ้อ ซึ่งจะเกิดขึ้นชั่วคราวเท่านั้น


ทั้งนี้ คำประกาศของ Fed เรื่องการลดปริมาณการซื้อพันธบัตรกระทรวงการคลังลง 15,000 ล้านดอลลาร์จากระดับ 120,000 ล้านดอลลาร์ต่อเดือนที่ใช้มาตั้งแต่เดือนมีนาคมปีที่แล้ว มิได้ส่งสัญญาณใด ๆ ว่า Fed จะเริ่มกลับมาใช้นโยบายการเงินตามปกติ ซึ่งรวมถึงการขึ้นอัตราดอกเบี้ย เมื่อใด 


โดยคณะกรรมการตลาดเสรีของรัฐบาลกลางสหรัฐฯ (Federal Open Market Committee) มีคำแถลงว่า กิจกรรมทางเศรษฐกิจและอัตราการจ้างงานในสหรัฐฯ ยังคงเติบโตอย่างแข็งแกร่ง แต่จะยังไม่มีการเปลี่ยนแปลงที่อัตราดอกเบี้ยจากระดับใกล้ศูนย์ จนกว่าอัตราเงินเฟ้อจะเพิ่มถึงระดับ 2% และมีแนวโน้มว่าจะอยู่ที่ระดับสูงกว่า 2% เป็นรยะเวลาหนึ่ง 


โดยรวมแล้ว Fed ยังคงเชื่อว่า อัตราเงินเฟ้อที่เพิ่มขึ้นในขณะนี้จะค่อย ๆ ลดลง พร้อมส่งสัญาณเป็นนัยว่ากระบวนการดังกล่าวจะใช้เวลานานกว่าเดิม 



	ที่มา: สำนักข่าวรอยเตอร์",https://www.voathai.com/a/fed-unveils-bond-buying-taper-sticks-with-transitory-inflation-belief/6298617.html,"Thu, 04 Nov 2021 01:27:48 +0700"
ตลาดเครื่องสำอางในตะวันออกกลางเริ่มฟื้นคืนสภาพ หลังวิกฤตโควิด-19 คลี่คลายลง,"ในช่วงปีที่แล้วที่การระบาดของโคโรนาไวรัสรุนแรงจนกระทบวิถีการใช้ชีวิต (Lifestyle) ของผู้คนอย่างมากจนทำให้ธุรกิจทั้งหลายซบเซาหนัก สถานการณ์ที่เริ่มคลี่คลายขึ้นในภูมิภาคตะวันออกกลางเริ่มส่งสัญญาณบวกให้กับผู้ประกอบการทั้งหลายแล้ว โดยเฉพาะ ธุรกิจเครื่องสำอางที่กำลังฟื้นคืนชีพอย่างชัดเจน


สำนักข่าว เอพี รายงานว่า ข้อมูลจาก Euromonitor International ระบุว่า ตลาดเครื่องสำอางในตะวันออกกลางนั้นมีมูลค่าถึง 4,000 ล้านดอลลาร์เลยทีเดียว โดยการใช้จ่ายของผู้บริโภคที่เป็นสุภาพสตรีในภูมิภาคนี้ โดยเฉพาะในแถบประเทศอ่าวอาหรับนั้น ส่วนใหญ่ลงไปที่เครื่องสำอางเป็นหลัก เนื่องจากผลิตภัณฑ์กลุ่มนี้เป็นทางออกเพียงทางเดียวที่สตรีทั้งหลายจะสามารถแสดงออกให้ผู้คนเห็นได้ แม้จะต้องคลุมผมหรือปิดบังใบหน้าบางส่วนด้วยผ้าคลุมหน้าบางๆ ก็ตาม




 


นักวิเคราะห์คาดว่า ยอดขายเครื่องสำอางในตะวันออกกลางจะขยายตัวราว 5% ในช่วง 5 ปีจากนี้ ขณะที่ตลาดอื่นๆ เช่น ยุโรปตะวันตกและอเมริกาเหนือจะอยู่ในภาวะซบเซาต่อเนื่อง


Euromonitor เปิดเผยด้วยว่า อุตสาหกรรมเครื่องสำอางทั่วโลกในช่วงปีที่แล้วนั้นหดตัวถึง 16% ซึ่งรุนแรงกว่าการลดลง 10% ในตลาดตะวันออกกลางอย่างเห็นได้ชัด


อัมนา อับบาส ที่ปรึกษาธุรกิจความงามและแฟชั่นของ Euromonitor กล่าวว่า เนื่องจากบางพื้นที่ในสหรัฐอาหรับเอมิเรตส์นั้นดำเนินมาตรการล็อคดาวน์เป็นระยะเวลาที่สั้นกว่าที่อื่น การฟื้นตัวของตลาดเครื่องสำอางจึงเกิดขึ้นได้อย่างรวดเร็วทันทีที่มีการยกเลิกมาตรการดังกล่าว


อับบาส กล่าวด้วยว่า คาดการณ์อัตราการขยายตัวของตลาดเครื่องสำอางในตะวันออกกลางที่ 6-8% ในปีนี้ถือว่าเร็วกว่าที่ประเมินไว้ก่อนหน้า และเชื่อว่า การฟื้นตัวนั้นได้เริ่มต้นและจะเดินหน้าต่อไปอย่างแน่นอน


 


(ที่มา: สำนักข่าว เอพี)",https://www.voathai.com/a/cosmetics-market-recovery-mideast-pandemic-eases/6298818.html,"Thu, 04 Nov 2021 03:45:23 +0700"
เปลี่ยนคนขับ! ธุรกิจร้านอาหารใช้ “หุ่นยนต์ติดล้อ” ส่งอาหารมากขึ้น,"สำนักข่าวเอพีระบุว่า ขณะนี้ หุ่นยนต์นับร้อยตัวกำลังเคลื่อนไหวบนทางเท้าเพื่อไปส่งอาหารในหลายเมืองของสหรัฐฯ สหราชอาณาจักรและประเทศอื่นๆด้วย


การใช้เทคโนโลยีนี้อย่างเเพร่หลายมากขึ้น มาสาเหตุสำคัญมาจากที่การระบาดของโควิดทำให้ผู้บริโภคมักนิยมรับสินค้าหรืออาหารแบบ contactless หรือที่ไม่ต้องมีการสัมผัสกับตัวคนส่งอาหาร บวกกับปัญหาการขาดแคลนแรงงานในสหรัฐฯที่ส่งผลให้ธุรกิจร้านอาหารบางที่หันไปเพิ่งเครื่องจักรกลในการส่งอาหารแทนมนุษย์


อลิสแตร์ เวสเกตส์ ซีอีโอของบริษัทหุ่นยนต์ Starship Technologies บอกกับเอพีว่า “ความต้องการที่จะใช้หุ่นยนต์นั้นมีอยู่แล้ว แต่การระบาดของโควิดเป็นตัวเร่งให้เกิดการใช้งานจริงมากขึ้น” 


บริษัทข้างต้นเพิ่มจำนวนหุ่นยนต์จาก 250 ตัวในปี 2019 มาเป็นกว่า 1,000 ตัวในปีนี้ และได้มีการส่งอาหารด้วยหุ่นยนต์ไปแล้วถึง 2 ล้านครั้งในหลายพื้นที่ เช่นที่ประเทศอังกฤษ ประเทศเอสโตเนีย และรัฐแคลิฟอร์เนียของอเมริกา


บริษัทที่ปรึกษาด้านการวิจัยตลาด NPD ระบุว่า การสั่งอาหารแบบส่งถึงบ้านได้รับความนิยมมากขึ้นถึง 66% ในสหรัฐฯในเวลา 6 เดือนแรกของปีนี้ และแม้สถานการณ์การระบาดจะดีขึ้นแต่ความต้องการของผู้บริโภคในการสั่งอาหารด้วยวิธีดังกล่าวจะสูงขึ้นไปเรื่อยๆ เนื่องจากผู้คนชื่นชอบกับความสะดวกสบายในการทานอาหารวิธีนี้


ทางเลือกใหม่ของร้านอาหาร


เชฟและผู้ดูแลร้านอาหาร จี เฮ คิม แห่งร้าน Miss Kim ในรัฐมิชิแกนบอกกับเอพีว่า เธอใช้หุ่นยนต์ส่งของมากขึ้นตั้งแต่ที่ต้องปิดพื้นที่การทานอาหารภายในร้านลงเพราะการระบาดของโควิด โดยเธออธิบายว่าเธอชื่นชอบการใช้หุ่นยนต์มากกว่าบริษัทส่งอาหารทั่วไปเพราะบริษัทเหล่านี้จะเรียกเก็บค่าใช้บริการที่สูงจากร้านของเธอ พร้อมทั้งยังส่งอาหารพร้อมกันหลายๆรายการ ทำให้อาหารไม่ร้อนเมื่อไปถึงลูกค้า ไม่เหมือนกับหุ่นยนต์ที่วิ่งส่งอาหารทีละรายการไป


เธอยังบอกอีกว่า หุ่นยนต์ส่งอาหารเป็นสิ่งที่น่าตื่นตาตื่นใจต่อลูกค้า หลายๆคนมักจะโพสต์วิดีโอลงบนโซเชียลมีเดียเมื่อรับอาหารจากหุ่นยนต์อีกด้วย นอกจากนี้ National Restaurant Association ของสหรัฐฯยังระบุว่า 75% ของผู้ประกอบการธุรกิจร้านอาหารประสบปัญหางานจ้างแรงงาน หลายๆที่จึงหันไปเติมเต็มช่องหว่างในการส่งสินค้าด้วยหุ่นยนต์


การควบคุมหุ่นยนต์


สำหรับเรื่องการควบคุมหุ่นยนต์เหล่านี้ สำนักข่าวเอพีระบุอีกว่าเจ้าหน้าที่จะควบคุมพร้อมกันหลายตัวในเวลาเดียวกัน มีน้อยครั้งเท่านั้นที่จะมีการแทรกแซงเพื่อช่วยให้หุ่นยนต์ข้ามสิ่งกีดขวางไปได้หรือไม่ก็สั่งให้หุ่นยนต์หยุดเลย ทั้งนี้ เมื่อหุ่นยนต์เดินทางถึงจุดหมาย บริษัทจะส่งรหัสปลดล็อคฝาหุ่นยนต์ไปให้ผู้ที่สั่งอาหารผ่านโทรศัพท์มือถือเพื่อให้หยิบอาหารได้


รูปลักษณ์ของหุ่นยนต์เหล่านี้จะไม่เหมือนกันทั้งหมด บ้างขับเคลื่อนแบบสี่ล้อ บ้างก็ใช้ถึงหกล้อ แต่หลักๆพวกมันจะเคลื่อนที่ด้วยความเร็วประมาณ 5 ไมล์ต่อชั่วโมง โดยใช้กล้อง เซ็นเซอร์ จีพีเอสนำทางหรือเลเซอร์เพื่อสแกนพื้นที่โดยรอบเวลาที่จะต้องนำอาหารไปส่งหรือเมื่อข้ามถนน 




พื้นที่ที่สามารถใช้งานหุ่นยนต์ส่งของได้


ส่วนนักวิเคราะห์ บิลล์​ เรย์จากบริษัทที่ปรึกษา Gartner อธิบายว่า พื้นที่ที่สามารถรองรับการใข้งานได้ โดยเฉพาะการมีทางเท้าที่กว้างอย่างในมหาวิทยาลัยหรือบริษัทใหญ่ๆนั้น การขนส่งด้วยหุ่นยนต์จะเติบโตเร็วมาก 


Rival Kiwibot ซึ่งเป็นบริษัทที่ผลิตหุ่นยนต์ขนส่งอีกแห่งได้มีการใช้หุ่นยนต์กว่า 400 ตัวส่งดิลิเวอรี่ตามมหาวิทยาลัยต่างๆและที่ใจกลางเมืองไมอามี่ของรัฐฟลอริด้าแล้ว ส่วนบริษัทส่งอาหารชื่อดังของสหรัฐฯอย่าง Grubhub ก็ได้จับมือกับบริษัทผลิตหุ่นยนต์ Yandex ของรัสเซียและวางแผนใช้งานหุ่นยนต์ส่งของกว่า 40 ตัว ที่มหาวิทยาลัย Ohio State University ในอนาคตอันใกล้อีกด้วย


ทางด้านร้านพิซซ่าที่มีสาขาทั่วสหรัฐฯอย่าง Domino’s ก็ได้ร่วมงานกับบริษัทหุ่นยนต์สตารท์อัพยี่ห้อ Nuro ที่สามารถขับเคลื่อนตามถนนใหญ่ได้ด้วยความเร็ว 25 ไมล์ต่อชั่วโมง ต่างจากยี่ห้ออื่นซึ่งขนส่งด้วยทางเท้าอย่างเดียว ขณะนี้ Nuro กำลังทดลองการส่งอาหารและของใช้จากซูเปอร์มาร์เก็ตไปยังบ้านคนในเมืองเช่น ฮิวสตันในรัฐเท็กซัส ฟิกนิกซ์ในรัฐแอริโซนา และเมาเทนท์วิวในรัฐแคลิฟอร์เนีย


รองประธานกรรมการของ Domino’s นายเดนนิส มาโลนี ชี้ว่าแม้หุ่นยนต์จะยังมีราคาสูงอยู่ในตอนนี้ แต่ในอนาคต


ราคาของพวกมันก็น่าจะเริ่มถูกลง ทั้งนี้ หุ่นยนต์ที่เคลื่อนตัวบนทางเท้าได้ราคาจะอยู่ที่ประมาณ 5,000 ดอลลาร์ซึ่งก็ถูกกว่าการจ้างคนขับที่เงินเดือนจะอยู่ราว 47,650 ดอลลาร์ 


อย่างไรก็ตาม หุ่นยนต์นำสมัยเหล่านี้ก็มีข้อจำกัดอยู่ เช่น ต้องชาร์จไฟบ่อย มีความเชื่องช้าเวลาเคลื่อนไหวและมีรัศมีการส่งของในระยะใกล้ๆเท่านั้น ซ้ำยังไม่สามารถโต้ตอบกับผู้คนได้ นอกจากนี้ เมืองใหญ่ๆอย่าง นครนิวยอร์ก กรุงปักกิ่ง หรือซานฟรานซิสโกก็ไม่มีแนวโน้มที่จะสนับสนุนการมีหุ่นยนต์ส่งของพวกนี้




สุดท้ายนี้ เอพีระบุว่า หุ่นยนต์ส่งของนั้นไม่ได้มาแย่งงานมนุษย์เสมอไป อย่างเช่นที่มหาวิทยาลัย Bowling Green State University ซึ่งเพิ่งเริ่มหันมาส่งอาหารแบบดิลิเวอรี่ครั้งแรกแก่นักเรียนตามจุดต่างๆในมหาลัยเมื่อหุ่นยนต์พวกนี้ถูกนำมาใช้ การขยายโมเดลการขายอาหารรูปแบบนี้ทำให้จึงเกิดการจ้างงานคนเพิ่มขึ้นถึง 30 ตำแหน่งเพื่อมาทำหน้าที่บรรจุอาหารใส่หุ่นยนต์นั่นเอง


(ที่มา: สำนักข่าวเอพี)",https://www.voathai.com/a/robot-food-delivery-/6298925.html,"Thu, 04 Nov 2021 05:11:26 +0700"
หลายประเทศในเอเชียทยอยเปิดประเทศแต่มาตรการคลายล็อกดาวน์-รับนักเดินทางยังต่างกัน,"หลายประเทศในเอเชียเริ่มผ่อนคลายมาตรการจำกัดควบคุมหลังจากที่ใช้นโยบายดังกล่าวเพื่อรับมือกับโควิด-19 อย่างเข้มงวดมานาน แต่การเริ่มเปิดประเทศในเอเชียเกิดขึ้นช้ากว่าในกลุ่มประเทศตะวันตกและในบางประเทศเจ้าหน้าที่ของรัฐเตือนว่าอาจจะกลับไปใช้มาตรการควบคุมเหมือนเดิมได้หากตัวเลขการติดเชื้อเพิ่มสูงขึ้น


เท่าที่ผ่านมาแนวทางรับมือกับโควิด-19 ของแต่ละประเทศในภูมิภาคเอเชียนั้นแตกต่างกันไป ตั้งแต่การพยายามกดจำนวนผู้ติดเชื้อโควิด-19 ให้ต่ำใกล้ศูนย์ไปจนถึงความพยายามอยู่ร่วมกับโควิดและเปิดประเทศเพื่อรับนักท่องเที่ยวช่วยกระตุ้นเศรษฐกิจ โดยถ้าเริ่มจากประเทศใหญ่ที่สุดของอาเซียนก่อนคืออินโดนีเซีย ซึ่งมีอัตราการรับวัคซีนครบโดสเพียงราว 30% แต่ตัวเลขนี้จะสูงกว่าในจุดท่องเที่ยว เช่น เกาะบาหลีนั้น รัฐบาลกรุงจาการ์ตาเริ่มรับนักเดินทางต่างชาติที่ฉีดวัคซีนครบโดสแล้วจาก 19 ประเทศแต่ยังกำหนดให้ต้องถูกกักตัวอย่างน้อยห้าวัน


ส่วนที่มาเลเซีย กว่า 75% ของประชาชนได้รับวัคซีนโควิด-19 ครบโดสแล้วและผู้ที่ได้รับวัคซีนก็สามารถเดินทางข้ามรัฐหรือไปต่างประเทศได้ อย่างไรก็ตามชาวมาเลเซียเหล่านี้ยังต้องถูกกักตัว 14 วันเมื่อเดินทางกลับประเทศอยู่ และมีรายงานว่ามาเลเซียจะเริ่มรับนักท่องเที่ยวต่างชาติไปยังเกาะลังกาวีโดยถือเป็นโครงการนำร่องในเดือนพฤศจิกายนนี้เช่นกัน


ไปที่สิงคโปร์ ที่ผ่านมาสิงคโปร์พยามใช้นโยบายกดโควิดให้เป็นศูนย์แต่ก็ได้เลิกนโยบายดังกล่าวเมื่อเดือนมิถุนายน อย่างไรก็ตามอัตราการรับวัคซีนของชาวสิงคโปร์ที่สูงถึง 80% ทำให้จำนวนผู้เสียชีวิตอยู่ในระดับต่ำแม้จะมีผู้ติดเชื้อเพิ่มขึ้น และขณะนี้สิงคโปร์ก็ต้อนรับนักเดินทางและนักท่องเที่ยวจากต่างประเทศผู้ฉีดวัคซีนครบโดสแล้วจากอย่างน้อย 12 ประเทศด้วย


แต่ในฟิลิปปินส์ ชาวฟิลิปปินส์อยู่ใต้มาตรการล็อคดาวน์ที่เข้มงวดและยาวนานมากที่สุดเท่าที่มีการใช้กันในประเทศต่างๆ แต่เมื่อเดือนมิถุนายนที่ผ่านมารัฐบาลกรุงมนิลาได้เริ่มผ่อนคลายมาตรการควบคุมเพื่อช่วยฟื้นฟูเศรษฐกิจ ถึงกระนั้นก็ตามขณะนี้มีชาวฟิลิปปินส์เพียงแค่ 20% ซึ่งได้วัคซีนครบโดสแล้ว และรัฐบาลก็จัดลำดับความสำคัญของวัคซีนให้กับบุคลากรในภาคท่องเที่ยวก่อนโดยหวังว่าจะสามารถเปิดรับนักท่องเที่ยวได้ในไม่ช้า


แต่ที่เวียดนามซึ่งเคยประสบความสำเร็จในการควบคุมการระบาดของโควิดจนถึงเดือนกรกฎาคม ขณะนี้มีชาวเวียดนามเพียงราว 25% เท่านั้นซึ่งได้วัคซีนครบโดส และถึงแม้รัฐบาลกรุงฮานอยจะยังบังคับใช้มาตรการเว้นระยะห่างอย่างเข้มงวดก็ตามแต่เวียดนามก็กำลังปรับเปลี่ยนนโยบายโดยพยายามหันมาอยู่ร่วมกับไวรัสและเจ้าหน้าที่ทางการก็เพิ่งประกาศต้อนรับนักท่องเที่ยวผู้ฉีดวัคซีนครบแล้วในสถานที่ท่องเที่ยวสำคัญห้าแห่งโดยไม่ต้องถูกกักตัว


 




ทางด้านกัมพูชา ถึงแม้กัมพูชาจะเป็นประเทศยากจนที่สุดประเทศหนึ่งของเอเชียแต่กลับมีอัตราการฉีดวัคซีนติดกลุ่มสูงที่สุดและกัมพูชาก็ตัดสินใจใช้นโยบายอยู่ร่วมกับไวรัสโควิด-19 เช่นกัน โดยตั้งแต่ปลายเดือนพฤศจิกายนนี้นักท่องเที่ยวต่างชาติผู้ฉีดวัคซีนครบแล้วจะสามารถไปเที่ยวเมืองตากอากาศสามแห่งของประเทศได้โดยไม่ถูกกักตัว แต่จะต้องอยู่ที่เมืองแรกซึ่งเดินทางไปถึงเป็นเวลาอย่างน้อยห้าวัน



สำหรับลาว รัฐบาลลาวยังขยายมาตรการล็อคดาวน์ออกไปเพื่อชะลอการระบาดและยังมีคำสั่งห้ามการรวมตัวของผู้คนหรือการเดินทางข้ามในหลายจังหวัดอยู่ เพราะขณะนี้มีเพียง 40% ของประชากรในลาวเท่านั้นที่ได้รับวัคซีนครบถ้วน และในส่วนของประเทศไทยซึ่งก็มีอัตราการรับวัคซีนครบโดสอยู่ที่ราว 44% เช่นกัน มีบางคนที่แสดงความกังวลว่าการเปิดประเทศจะทำให้ตัวเลขการติดเชื้อกลับเพิ่มสูงขึ้นอีกได้ และว่าขณะนี้ชุดตรวจ ATK ก็ยังมีไม่แพร่หลายหรือเพียงพอรวมทั้งยังมีโอกาสที่นักท่องเที่ยวบางคนจะละเลยมาตรการป้องกัน เช่น การเว้นระยะห่างหรือการสวมหน้ากากเป็นต้น




สำหรับจีนนั้น ขณะที่หลายประเทศในเอเชียค่อยๆ ทยอยเปิดประเทศแล้วแต่ปักกิ่งยังพยายามใช้นโยบายควบคุมการแพร่เชื้อโควิดอย่างเข้มงวดอยู่ด้วยการใช้มาตรการล็อคดาวน์พื้นที่ในวงกว้างแม้จะมีรายงานการระบาดเพียงเล็กน้อยก็ตาม โดยถึงแม้ราว 75% ของประชาชนในจีนจะได้รับวัคซีนครบโดดแล้วแต่เจ้าหน้าที่รัฐบาลจีนก็ยืนยันว่ามาตรการคุมเข้มเรื่องโควิดจะยังไม่เปลี่ยนแปลงจนกว่าอัตราการได้รับวัคซีนจะสูงกว่านี้ และขณะนี้จีนก็ยังไม่เปิดรับนักเดินทางส่วนใหญ่จากต่างประเทศด้วย เช่นเดียวกับญี่ปุ้นกับเกาหลีใต้ซึ่ก็งยังไม่เปิดรับนักท่องเที่ยว เช่นกัน




ที่มา: VOA",https://www.voathai.com/a/asia-opening-to-covid-ct/6298933.html,"Thu, 04 Nov 2021 05:39:04 +0700"
อังกฤษอนุมัติใช้ยาต้านโควิด-19 ชนิดแรก 'โมลนูพิราเวียร์',"ยาต้านโควิด-19 โมลนูพิราเวียร์ (molnupiravir) ของบริษัทยาสัญชาติอเมริกัน เมอร์ค (Merck) ผ่านการรับรองของทางการอังกฤษอย่างมีเงื่อนไข ถือเป็นยาเม็ดรักษาโควิดชนิดแรกที่ผ่านการรับรองของรัฐบาลประเทศใดประเทศหนึ่ง


เมื่อต้นเดือนที่แล้ว บริษัทเมอร์ค ประกาศว่ายาเม็ด โมลนูพิราเวียร์ ซึ่งเมอร์คพัฒนาร่วมกับบริษัทริดจ์แบ็ค ไบโอเธราพิวติกส์ (Ridgeback Biotherapeutics) ช่วยลดอัตราการเข้าโรงพยาบาลและการเสียชีวิตในกลุ่มผู้ป่วยที่เพิ่งได้รับเชื้อได้ถึงราว 50%


หน่วยงานกำกับดูแลทางเภสัชกรรมของอังกฤษแนะนำให้มีการใช้ยานี้ทันทีกับประชากรอายุเกิน 18 ปีซึ่งตรวจพบว่าติดเชื้อโคโรนาไวรัส ภายในเวลา 5 วันหลังจากที่เริ่มแสดงอาการ


อย่างไรก็ตาม ยังไม่มีการระบุชัดเจนว่ายาดังกล่าวจะเริ่มนำมาใช้ในอังกฤษวันไหน


Also watch:




สำนักงานอาหารและยาสหรัฐฯ หรือ FDA ระบุไว้เมื่อเดือนที่แล้วว่า จะเริ่มกระบวนการตรวจสอบความปลอดภัยและประสิทธิผลของยาโมลนูพิราเวียร์ภายในเดือนพฤศจิกายน เช่นเดียวกับหน่วยงานด้านอาหารและยาของอีกหลายประเทศ


ก่อนหน้านี้ เมอร์ค ทำสัญญาผลิตยาดังกล่าวให้สหรัฐฯ 1.7 ล้านชุด ในราคาชุดละ 700 ดอลลาร์ โดยคาดว่าเมอร์คจะสามารถผลิตได้ทั้งหมด 10 ล้านชุดภายในสิ้นปีนี้


นอกจากนี้ยังบรรลุข้อตกลงอนุญาตให้บริษัทเภสัชกรรมในอินเดียสามารถผลิตยาโมลนูพิราเวียร์เพื่อแจกจ่ายให้กับประเทศรายได้ต่ำและปานกลางกว่า 100 ประเทศทั่วโลกด้วย



	ข้อมูลบางส่วนจากสำนักข่าวเอพีและรอยเตอร์",https://www.voathai.com/a/britain-conditionally-approves-first-covid-19-antiviral-pill/6299972.html,"Thu, 04 Nov 2021 22:49:14 +0700"
อนามัยโลกเผย ยุโรปกลายเป็นศูนย์กลางการระบาดของโควิดแห่งใหม่,"ฮานส์ คลูก ผู้อำนวยการภาคพื้นยุโรปขององค์การอนามัยโลก หรือ WHO กล่าวในวันพฤหัสบดีว่า ยุโรปได้กลายเป็นศูนย์กลางการระบาดของโควิด-19 แห่งใหม่แล้วในขณะนี้ อ้างอิงจากตัวเลขผู้ติดเชื้อรายใหม่ทั่วโลกที่อยู่ในยุโรปถึง 59%


ที่การประชุมแถลงข่าวออนไลน์ในกรุงโคเปนเฮเกน คลูกกล่าวว่า อัตราการติดเชื้อใน 53 ประเทศของยุโรปเป็นสิ่งที่น่ากังวลอย่างยิ่ง จำนวนผู้ติดเชื้อรายใหม่เพิ่มขึ้นใกล้เคียงกับระดับสูงสุดเป็นสถิติใหม่โดยมีสายพันธุ์เดลตาเป็นสายพันธุ์หลัก


ผอ.ภาคพื้นยุโรปของ WHO ระบุว่า ตัวเลขผู้ป่วยโควิดที่ถูกนำตัวส่งโรงพยาบาลในยุโรปเพิ่มขึ้นมากกว่าสองเท่าภายในหนึ่งสัปดาห์ และตัวเลขผู้ติดเชื้อรายใหม่ยังเพิ่มขึ้นในทุกกลุ่มอายุ โดยที่กลุ่มผู้สูงอายุมีอัตราการเพิ่มขึ้นอย่างน่ากังวลที่สุดเพราะหมายถึงมีโอกาสป่วยหนักหรือเสียชีวิตจากโควิด-19 มากกว่ากลุ่มอื่น ๆ 


ฮานส์ คลูก เตือนว่า แนวโน้มที่กำลังเกิดขึ้นนี้บ่งชี้ว่า ยุโรปอาจมีผู้เสียชีวิตเพิ่มขึ้นถึง 500,000 คนภายในต้นเดือนกุมภาพันธ์ปีหน้า 


เขากล่าวด้วยว่า ปัจจุบันมีประชากรยุโรปไม่ถึงครึ่งหนึ่ง คือราว 47% ที่ได้รับวัคซีนโควิดครบโดสแล้ว และมีอย่างน้อย 2 ประเทศในยุโรปที่มีอัตราประชากรที่ได้รับวัคซีนครบโดสไม่ถึง 10% ซึ่งคลูกกระตุ้นให้ประเทสที่มีอัตราการฉีดวัคซีนต่ำให้เพิ่มความพยายามมากขึ้น โดยเฉพาะการฉีดวัคซีนให้ประชากรกลุ่มเสี่ยงต่าง ๆ 


ผู้อำนวยการภาคพื้นยุโรปขององค์การอนามัยโลก เน้นย้ำว่า วัคซีนโควิด-19 จะได้ผลดีที่สุดเมื่อใช้ร่วมกับมาตรการป้องกันอื่น ๆ รวมทั้งการสวมหน้ากากและการเว้นระยะห่างทางสังคม 


เขาระบุว่า หากประชาชนในยุโรปกลับมาสวมหน้ากากอย่างเคร่งครัดอีกครั้ง จะสามารถช่วยชีวิตคนได้ราว 188,000 คนตั้งแต่ขณะนี้จนถึงเดือนกุมภาพันธ์ และว่า ""เราจำเป็นต้องปรับเปลี่ยนวิธีคิดใหม่ จากการรอรับมือเมื่อมีผู้ติดเชื้อเพิ่มขึ้น ไปเป็นการป้องกันไม่ให้เกิดการติดเชื้อเพิ่มขึ้นแต่แรก""",https://www.voathai.com/a/who-europe-now-epicenter-of-covid-19-pandemic-/6299971.html,"Thu, 04 Nov 2021 22:48:22 +0700"
ดาราเทนนิสจีนกล่าวหาอดีตรองนายกฯ 'ล่วงละเมิดทางเพศ',"เวลานี้บรรดาผู้ใช้สื่อสังคมออนไลน์ในประเทศจีนต่างกำลังพูดถึงข่าวอื้อฉาวล่าสุดระหว่าง นักเทนนิสหญิงชื่อดังชาวจีน เผิง ฉ่วย (Peng Shuai) กับอดีตรองนายกรัฐมนตรีจีน จาง เกาลี่ (Zhang Gaoli) หลังจากที่เผิงโพสต์ข้อความเปิดเผยถึงความสัมพันธ์ลับฉันท์ชู้สาวระหว่างเธอกับผู้นำระดับสูงของพรรคคอมมิวนิสต์จีนผู้นี้


โพสต์ของ เผิง ฉ่วย ปรากฎในสื่อสังคมออนไลน์ยอดนิยมของจีน เว่ยป๋อ (Weibo) เมื่อคืนวันอังคาร ก่อนที่จะถูกลบทิ้งไปในเวลาอันรวดเร็ว โดยเธอระบุว่า อดีตรองนายกฯ จาง และภรรยาได้จัดแข่งเทนนิสในกรุงปักกิ่งเมื่อสามปีก่อน และจางได้บังคับให้เธอมีเพศสัมพันธ์กับเขาหลังจากนั้นที่บ้านของเขาเอง


เผิงยังบอกด้วยว่า เธอและจางเคยมีความสัมพันธ์เชิงชู้สาวกันเมื่อเจ็ดปีก่อน และเขายังพยายามล่วงละเมิดเธออีกหลายครั้ง


สื่อ Associated Press ระบุว่า แม้ข้อความดังกล่าวได้ถูกโพสต์โดยบัญชีผู้ใช้ของ เผิง ฉ่วย แต่ก็ยังไม่สามารถตรวจสอบโพสต์ดังกล่าวว่ามาจากนักเทนนิสหญิงจีนผู้นี้จริงหรือไม่ และผลการค้นหาบัญชีเว่ยป๋อของเผิงก็พบว่าหายไปในเวลาต่อมา รวมทั้งยังไม่สามารถติดต่อเธอและนายจางเพื่อขอความเห็นในเรื่องนี้ได้


อย่างไรก็ตาม ภาพสกรีนช็อตจากโพสต์ดังกล่าวได้ถูกแชร์อย่างแพร่หลายทางทวิตเตอร์ (Twitter) ซึ่งถูกปิดกั้นในประเทศจีน นำไปสู่การถกเถียงอย่างเผ็ดร้อนในโลกออนไลน์เกี่ยวกับการกดขี่สตรีเพศในประเทศจีน 


 




เผิง ฉ่วย ปัจจุบันวัย 35 ปี เคยเป็นผู้เล่นเทนนิสประเภทหญิงคู่ที่อยู่ในอันดับต้น ๆ ของโลก เธอเคยคว้าแชมป์หญิงคู่มาแล้ว 23 รายการ รวมทั้งแชมป์แกรนด์สแลม วิมเบิลดัน เมื่อปี ค.ศ. 2013 และแชมป์เฟรนช์โอเพ่น เมื่อปี ค.ศ. 2014 ด้วย


ส่วนในประเภทหญิงเดี่ยว เผิงเคยทะลุเข้าถึงรอบรองชนะเลิศรายการยูเอสโอเพ่น เมื่อปี ค.ศ. 2014 และรอบ 16 คนสุดท้ายออสเตรเลียนโอเพ่น ในปีเดียวกัน แต่เธอยุติการเล่นเทนนิสในระดับสูงเมื่อเดือนกุมภาพันธ์ปีที่แล้ว 


ส่วน จาง กวงลี่ วัย 75 ปี เกษียณอายุเมื่อสามปีก่อน และหายหน้าไปจากสาธารณชนเช่นเดียวกับอดีตเจ้าหน้าที่ระดับสูงคนอื่น ๆ ของจีน


คำกล่าวหาเรื่องล่วงละเมิดทางเพศครั้งนี้ถือเป็นครั้งแรกที่มีนักการเมืองระดับสูงของจีนเข้ามาเกี่ยวข้อง นับตั้งแต่เกิดการเคลื่อนไหว #MeToo ในประเทศจีนเมื่อปี ค.ศ. 2018 ซึ่งถูกกลบเสียงโดยผู้มีอำนาจในรัฐบาลกรุงปักกิ่ง",https://www.voathai.com/a/tennis-star-accuses-china-ex-vice-premier-of-sexual-assault-/6299977.html,"Thu, 04 Nov 2021 22:54:25 +0700"
จีนปรับกลยุทธ์ หันมาใช้พลังงานสะอาดขับเคลื่อน “หนึ่งแถบ หนึ่งเส้นทาง”,"รัฐบาลจีนได้ประกาศแผนปรับปรุงใหม่ของโครงการ “หนึ่งแถบหนึ่งเส้นทาง” หรือ Belt and Road Initiatives (BRI) เมื่อเดือนที่ผ่านมา โดยจะหันมาทุ่นทุนกับแนวทางการใช้พลังงานสะอาดแทนพลังงานจากถ่านหินหรือพลังงานที่ไม่สามารถหมุนเวียนได้


การปรับกลยุทธ์ของ BRI ครั้งนี้ถือเป็นก้าวสำคัญที่จีนใช้เพื่อแสดงจุดยืนด้านสิ่งแวดล้อมควบคู่ปรับแผนการสร้างระบบในประเทศต่างๆทั่วโลกเพื่อรองรับการขยายอำนาจทางเศรษฐกิจของจีน


ทางการจีนได้ชักชวนประเทศพันธมิตรต่างๆผ่านการประกาศถึงโครงการ BRI ขั้นที่ 2 นี้โดยขอให้ร่วมมือกับตนเองในการเปลี่ยนการใช้ทรัพยากรพลังงานให้มาเป็นรูปแบบที่เป็นมิตรต่อสิ่งเเวดล้อม เช่น พลังงานจากลม พลังงานจากแสงอาทิตย์และพลังงานจากชีวมวลแทน


ทางด้านประธานาธิบดีจีน สี จิ้น ผิง เคยกล่าวไว้ก่อนหน้านี้ด้วยว่าจีนจะปล่อยก๊าซคาร์บอนไดออกไซด์ให้สูงสุดก่อนปี 2030 และจากนั้นจะลดลงมาเรื่อยๆ


หัวหน้านักนักวิเคราะห์เศรษฐกิจภูมิภาคเอเชียแปซิกของบริษัท IHS Markit นาย ราจีฟ บิชวอซ บอกกับวีโอเอว่า “นโยบายใหม่ของโครงการ BRI ที่มีความเป็นมิตรต่อสิ่งแวดล้อมมากขึ้นนั้นตรงกับการให้คำมั่นของจีนที่จะพยายามปล่อยก๊าซคาร์บอนไดออกไซด์สุทธิให้เป็น 0%ในปี 2060 และความพยายามของรัฐบาลที่จะค่อยๆปรับให้เศรษฐกิจภายในประเทศให้เป็นไปตามรูปแบบดังกล่าว”


นักวิเคราะห์หลายคนคาดว่าจีนน่าจะเปิดเผยรายละเอียดถึงแผนโครงการ BRI 2 มากขึ้นที่ที่ประชุมสหประชาชาติว่าด้วยการเปลี่ยนแปลงของสภาพภูมิอากาศโลก หรือ COP26 ที่จัดขึ้นที่เมืองกลาสโกว์ สกอตแลนด์ตั้งแต่ปลายเดือนตุลาคมไปจนถึงวันที่ 12 พฤศจิกายนนี้ 




ทั้งนี้ ตามข้อมูลล่าสุดของ IHS Market โครงการ BRI ได้สร้างสถิติถใหม่ด้านการลงทุนในพลังงานหมุนเวียนเมื่อปีแล้ว โดยมีการลงทุนคิดเป็น 57% จากการลงทุนด้านพลังงานทั้งหมด


สถานบันวิจัยสิ่งแวดล้อมโลกของนครปักกิ่งในประเทศจีนยังได้ระบุด้วยว่า เอเชียตะวันออกและเอเชียตะวันออกเฉียงใต้ถือเป็นสองพื้นที่หลักที่มีแผนการการใช้พลังงานจากถ่านหินถึง 80% ภายใต้โครงการ BRI อย่างไรก็ตาม ในขณะนี้ หลายประเทศค้านกลับกับจีนว่าต้องการการพัฒนาที่เป็นมิตรต่อสิ่งแวดล้อมในประเทศของตนเองมากขึ้น



นายโจนาธาน ฮิลล์แมน ผู้เชี่ยวชาญอาวุโสด้านเศรษฐกิจของ the Center for International & Strategic Studies (CSIS) ในกรุงวอชิงตันได้บอกกับวีโอเอว่า แม้ในช่วงเวลาหลายปีที่ผ่านมาที่ จีนจะมีสัดส่วนปฏิเสธการพัฒนาโครงการที่ใช้พลังงานถ่านหินมากกกว่าสัดส่วนการอนุมัติโครงการประเภทนี้ แต่ความพยายามที่แท้จริงว่าต้องการจะพัฒนาในรูปแบบไหนต้องมาจากประเทศที่เข้าร่วมโครงการ BRI


ผู้เชี่ยวชาญผู้นี้ยกตัวอย่างกรณีเมื่อเดือนกุมภาพันธ์ที่ผ่านมา โดยกระทรวงการคลังของประเทศบังกลาเทศต้องการใช้ทรัพยากรจากพลังงานที่ไม่สะอาดต่อไป แต่จีนกลับปฏิเสธและเลือกที่จะไม่พิจาณาการลงทุนทำเหมืองถ่านหินหรือสร้างโรงพลังงานไฟฟ้าจากถ่านหินในประเทศดังกล่าวอีก 


ต่างกันกับกรณีของกรีซ เคนย่า ปากีสถาน และเซอร์เบียที่แสดงความต้องการต่อจีนชัดเจนว่าไม่ต้องการให้มาลงทุนในโครงการที่จะสร้างความเสียหายต่อสิ่งแวดล้อมอีก 


และแม้ว่าจีนจะไม่ได้ประกาศอะไรที่แปลกใหม่ก่อนที่ส่งคณะเข้าร่วมประชุม COP26 แต่ทางรัฐบาลปักกิ่งได้เน้นย้ำถึงความสำคัญของ BRI ในประเทศกำลังพัฒนา โดยเฉพาะการช่วยเหลือทางการเงินและเทคโนโลยี เพื่อเพิ่มโอกาสให้ประเทศเหล่านี้ประสบความสำเร็จในการทำโครงการที่เป็นมิตรต่อสิ่งแวดล้อมมากขึ้น


ทั้งนี้ นักวิเคราะห์บิชวอซจาก IHS Markit ได้เตือนว่ามีความเป็นไปได้ที่จีนจะกำหนดเป้าหมายการลดความเสี่ยงต่อสิ่งแวดล้อมให้กับบริษัทที่อยู่ภายใต้ข้อริเริ่ม BRI โดยบริษัทเหล่านี้อาจจะต้องปล่อยก๊าซคาร์บอนไดออกไซด์ให้น้อยลงตามที่ทางการจีนต้องการ 


อย่างไรก็ตาม กฎข้างต้นอาจจะเป็นเหมือนแนวทางของจีนที่เห็นเมื่อสองปีก่อน ซึ่งจีนตั้งเป้าหมายแบบไม่มีเงื่อนไขผูกพัน",https://www.voathai.com/a/china-belt-and-road-initiative-green-transition-projects/6300352.html,"Fri, 05 Nov 2021 02:45:26 +0700"
นักการเมืองเอเชียนอเมริกันสร้างประวัติศาสตร์ คว้าชัยเลือกตั้งนายกเทศมนตรี 3 เมืองใหญ่,"การเลือกตั้งระดับท้องถิ่นในหลายรัฐทั่วอเมริกาเมื่อวันอังคาร จบลงไปพร้อมกับชัยชนะของนักการเมืองอเมริกันเชื้อสายเอเชียในหลายสนามเลือกตั้ง โดยเฉพาะในสามเมืองใหญ่ คือ บอสตัน ซินซินเนติ และซีแอตเติล 


บอสตัน


มิเชล วู สตรีอเมริกันเชื้อสายไต้หวันวัย 36 ปี คว้าชัยชนะในการเลือกตั้งนายกเทศมนตรีนครบอสตัน รัฐแมสซาชูเสตส์ ทำให้เธอสร้างประวัติศาสตร์ทั้งเป็นสตรีคนแรก คนเชื้อสายเอเชียคนแรก และคนอเมริกันที่ไม่ใช่คนผิวขาวคนแรก ที่นั่งในตำแหน่งนี้ หลังจากที่ผู้ชายผิวขาวผูกขาดตำแหน่งนายกเทศมนตรีของบอสตันมาตลอด


วู ซึ่งเคยดำรงตำแหน่งประธานสภาเมืองบอสตัน เน้นหาเสียงโดยเน้นที่นโยบายต่อต้านการเหยียดสีผิว กระตุ้นเศรษฐกิจและแก้ปัญหาการเปลี่ยนแปลงของสภาพภูมิอากาศ โดยเธอได้รับเสียงสนับสนุนอย่างมากมายจากนโยบายเสนอระบบขนส่งมวลชนฟรี และแก้ปัญหาช่องว่างรายได้ระหว่างคนต่างสีผิว


 




ซินซินเนติ


อัฟแท็บ พูเรวัล ทนายความวัย 39 ปีผู้มีเชื้อสายอินเดียและทิเบต สร้างประวัติศาสตร์เป็นนายกเทศมนตรีเชื้อสายเอเชียคนแรกของนครซินซินเนติ รัฐโอไฮโอ 


พูเรวัล ซึ่งปัจจุบันดำรงตำแหนงผู้อำนวยการสำนักงานศาลในนครซินซินเนติ หาเสียงโดยเน้นเรื่องการนำไอเดียใหม่ ๆ มาสู่ซินซินเนติ รวมทั้งกระตุ้นเศรษฐกิจ ปฏิรูปสำนักงานตำรวจและสร้างที่อยู่อาศัยเพิ่มสำหรับคนรายได้ต่ำ ตลอดจนแก้ปัญหาความปลอยภัยของประชาชน และระบบขนส่งมวลชน


ภายหลังทราบว่าชนะการเลือกตั้ง คณะหาเสียงของพูเรวัลมีคำแถลงในวันพุธ แสดงความขอบคุณต่อบรรดาผู้สนับสนุน และบอกว่ารู้สึกยินดีที่ได้เป็นส่วนหนึ่งของคลื่นคนอเมริกันเชื้อสายเอเชียที่ได้เข้ามานั่งในตำแหน่งนายกเทศมนตรีของเมืองต่าง ๆ 


 




ซีแอตเติล


ผลการเลือกตั้งเบื้องต้นชี้ให้เห็นว่า บรูซ ฮาร์เรลล์ วัย 63 ปี ซึ่งเป็นคนอเมริกันเชื้อสายแอฟริกันและเชื้อสายญี่ปุ่น กำลังจะได้นั่งเก้าอี้นายกเทศมนตรีคนใหม่ของนครซีแอตเติล รัฐวอชิงตัน ซึ่งหากเขาได้รับชัยชนะก็จะเป็นคนเชื้อสายเอเชียคนแรกที่ได้นั่งในตำแหน่งนี้ด้วย 


ฮาร์เรลล์เน้นหาเสียงโดยมุ่งไปที่นโยบายแก้ปัญหาคนไร้บ้านที่มีจำนวนเพิ่มขึ้นในนตรซีแอตเติล รวมทั้งปัญหาการใช้กำลังของเจ้าหน้าที่ตำรวจ รวมไปถึงการจัดการกับความกังวลเรื่องการเหยียดสีผิวและอคติในหมู่เจ้าหน้าที่ด่านหน้าของเมืองนี้ด้วย",https://www.voathai.com/a/across-us-asian-american-mayoral-candidates-make-historic-gains-/6299974.html,"Thu, 04 Nov 2021 22:51:44 +0700"
กลุ่มพิทักษ์สัตว์เคนยา เรียกร้องยุติอุตสาหกรรมการเลี้ยงไก่ในกรงขัง,"นักเคลื่อนไหวเพื่อสิทธิสัตว์เคนยา ออกมาคัดค้านระบบการเลี้ยงไก่ในกรงขังแคบๆ ซึ่งทางยุโรปสั่งห้ามระบบการทำฟาร์มเลี้ยงไก่รูปแบบนี้มาแล้ว ด้วยเหตุผลเรื่องสวัสดิภาพของสัตว์ปีกชนิดนี้


Dennis Bahati จากกลุ่มพิทักษ์สัตว์ Africa Network for Animal Welfare เปิดเผยกับวีโอเอว่า ระบบการเลี้ยงไก่ในกรงขังแคบๆ หรือ battery cage กำลังได้รับความนิยมอย่างมากในเคนยา เพราะง่ายกว่าระบบการเลี้ยงตามธรรมชาติ แต่กลับส่งผลกระทบต่อสุขภาพและสวัสดิภาพของสัตว์ปีกเหล่านี้ เพราะไก่ถูกขังอยู่ในพื้นที่แคบๆ ไม่สามารถแสดงพฤติกรรมตามธรรมชาติ อย่างเช่น การสยายปีก อีกทั้งการเลี้ยงในกรงแคบทำให้ไก่เลี้ยงขาดการออกกำลังกาย และเสี่ยงต่อโรคกระดูกพรุนด้วย


เมื่อเดือนมิถุนายนที่ผ่านมา รัฐสภายุโรป มีมติห้ามใช้ระบบการเลี้ยงไก่ในกรงขังแคบๆ กับอุตสาหกรรมสัตว์ปีกในสหภาพยุโรป ซึ่งจะมีผลบังคับใช้ในอีก 6 ปีข้างหน้า


อย่างไรก็ตาม เคนยาไม่มีมาตรการควบคุมอุตสาหกรรมสัตว์ปีกที่ชัดเจน แต่ Mwangi Kiai เจ้าหน้าที่หน่วยงาน Kenya Veterinary Service ของทางการเคนยา คาดว่าจะมีการอนุมัติร่างกฎหมายควบคุมการทำฟาร์มสัตว์ปีกในอีก 6 เดือนข้างหน้า ซึ่งมีแนวทางครอบคลุมทั้งอุตสาหกรรมโดยมีเจ้าหน้าที่รัฐคอยกำกับดูแล",https://www.voathai.com/a/kenyan-animal-lobby-groups-campaign-against-chicken-caging-11042021/6300513.html,"Fri, 05 Nov 2021 05:17:13 +0700"
ขีดเส้นตายบริษัทใหญ่ในสหรัฐฯ บังคับฉีดวัคซีน-ตรวจเชื้อโควิดกับพนักงาน ภายใน 4 ม.ค.นี้,"รัฐบาลสหรัฐฯ ขีดเส้นตาย 4 มกราคมปีหน้า ให้บริษัทในอเมริกา ซึ่งมีพนักงานตั้งแต่ 100 คนขึ้นไป บังคับพนักงานให้ต้องฉีดวัคซีนให้ครบโดส หรือเลือกที่จะตรวจหาเชื้อโควิด-19 ทุกสัปดาห์ ตามมาตรการล่าสุดของรัฐบาลสหรัฐฯ ที่ระบุเมื่อวันพฤหัสบดี (4 พฤศจิกายน)


ทางสำนักงานด้านความปลอดภัยและสุขภาพของผู้ประกอบอาชีพ  (Occupational Safety and Health Administration) หรือ OSHA ระบุว่า มาตรการนี้จะมีผลกับพนักงานราว 84 ล้านคนในบริษัทขนาดกลางและขนาดใหญ่ของสหรัฐฯ ให้ต้องเลือกระหว่างบังคับพนักงานฉีดวัคซีนให้ครบโดส หรือหากไม่ฉีดวัคซีนจะต้องตรวจหาเชื้อโควิดอย่างน้อย 1 ครั้งต่อสัปดาห์ และต้องสวมหน้ากากขณะอยู่ในสำนักงาน แต่ก็ยังให้สิทธิ์กับพนักงานในการขอยกเว้นการฉีดวัคซีน ด้วยเหตุผลด้านสุขภาพหรือศาสนาได้ และมาตรการนี้ไม่มีผลกับพนักงานที่ทำงานจากบ้านหรือทำงานด้านนอกอาคาร


บริษัทที่ฝ่าฝืนมาตรการดังกล่าว จะถูกโทษปรับเกือบ 14,000 ดอลลาร์ต่อการกระทำผิด 1 กรณี แม้ตอนนี้ยังมีความไม่ชัดเจนถึงการบังคับใช้มาตรการดังกล่าว แต่ทางเจ้าหน้าที่อาวุโสของหน่วยงานนี้ ระบุว่า มาตรการนี้จะพุ่งเป้าไปที่บริษัทที่ถูกร้องเรียนเป็นหลัก


ทาง OSHA เชื่อว่า มาตรการนี้จะช่วยชีวิตพนักงานกว่า 6,500 ราย และป้องกันการเจ็บป่วยหนักจากโควิดมากกว่า 250,000 รายในระยะ 6 เดือนข้างหน้าได้


ปธน.ไบเดน ระบุในแถลงการณ์เมื่อวันพฤหัสบดีว่า แม้ตนไม่ต้องการให้มีการบังคับใช้มาตรการนี้ก็ตาม แต่ยังมีผู้คนอีกมากที่ไม่ยอมฉีดวัคซีนเพื่อช่วยให้ทุกคนรอดพ้นจากการระบาดของโควิด-19 ซึ่งมาตรการด้านวัคซีนเคยมีผลบังคับใช้มาก่อนกับโรคอื่นๆ และว่าการผลักดันภาคธุรกิจให้มีมาตรการเรื่องวัคซีนโควิด-19 จะไม่นำไปสู่การปลดพนักงานจำนวนมหาศาลหรือภาวะขาดแคลนแรงงานแต่อย่างใด ท่ามกลางความคาดหมายว่าจะมีการต่อสู้ในชั้นศาลเกี่ยวกับมาตรการนี้


ก่อนหน้านี้ มีบริษัทใหญ่หลายแห่งในอเมริกามีมาตรการบังคับฉีดวัคซีนกับพนักงานบ้างแล้ว อย่างเช่น Walmart ที่ให้พนักงานทุกคนที่ทำงานในสำนักงานใหญ่ที่รัฐอาร์คันซอ ต้องฉีดวัคซีนให้ครบโดสก่อน 4 ตุลาคมที่ผ่านมา


ส่วนสายการบิน United Airlines บังคับพนักงานในสหรัฐฯ เลือกระหว่างการฉีดวัคซีนกับการถูกไล่ออก ซึ่งพบว่ามีพนักงานในสัดส่วนน้อยมากจากจำนวนพนักงาน 67,000 คนในสหรัฐฯ ที่ปฏิเสธจะฉีดวัคซีน และบริษัทแปรรูปผลิตภัณฑ์อาหาร Tyson Foods สั่งพนักงาน 120,000 คนในอเมริกาให้ฉีดวัคซีนก่อน 1 พฤศจิกายน และพบว่าพนักงาน 96% ของบริษัทฉีดวัคซีนครบโดสแล้ว


ขณะที่สมาพันธ์ค้าปลีกแห่งชาติ หรือ NRF มองว่ามาตรการดังกล่าวไม่มีความจำเป็น เพราะยอดติดเชื้อใหม่ในสหรัฐฯ ปรับลดลงกว่าครึ่งหนึ่งนับตั้งแต่เดือนกันยายนที่ผ่านมา และว่ามาตรการนี้จะเป็นอุปสรรคต่ออุตสาหกรรมค้าปลีกในฤดูการจับจ่ายช่วงสิ้นปีนี้อย่างมาก


(ที่มา: เอพี)",https://www.voathai.com/a/us-mandates-vaccines-or-tests-for-big-companies-by-jan-4-11042021/6300504.html,"Fri, 05 Nov 2021 05:14:49 +0700"
สหรัฐฯ ขึ้นบัญชีดำ 4 บริษัทเทคฯต่างชาติ พัฒนาสปายแวร์เจาะล้วงข้อมูล,"สหรัฐฯ ขึ้นบัญชีดำ 4 บริษัทเทคโนโลยีต่างชาติ ฐานพัฒนาและจัดหาสปายแวร์เจาะล้วงข้อมูลให้กับรัฐบาลต่างชาติ และว่าระบบดังกล่าวได้ถูกนำไปใช้เพื่อมุ่งเป้าโดยมีเจตนาร้ายและเป็นอันตราย ต่อเจ้าหน้าที่ของรัฐ สื่อมวลชน นักธุรกิจ นักเคลื่อนไหว และนักวิชาการ


กระทรวงต่างประเทศสหรัฐฯ กล่าวหาว่าบริษัททั้ง 4 แห่ง ได้แก่ NSO Group และ Candiru ของอิสราเอล บริษัท Positive Technologies ของรัสเซีย และบริษัท Computer Security Initiative Consultancy PTE. LTD. ของสิงคโปร์ เกี่ยวข้องกับกิจกรรมที่ขัดต่อความมั่นคงของชาติหรือขัดต่อผลประโยชน์ด้านนโยบายต่างประเทศของสหรัฐฯ


บริษัททั้ง 4 แห่งจะเผชิญกับมาตรการกีดกันการส่งออกสินค้าและบริการมายังสหรัฐฯ ที่เข้มงวดมากขึ้น รวมทั้งบริษัทด้านความมั่นคงไซเบอร์ของสหรัฐฯ จะขายข้อมูลที่เป็นประโยชน์ต่อการพัฒนาสินค้าและบริการของบริษัทเหล่านี้ได้ยากขึ้นกว่าเดิม ซึ่งกระทรวงการต่างประเทศสหรัฐฯ ระบุว่า นี่เป็นความพยายามในการปรับปรุงเรื่องความปลอดภัยในโลกดิจิทัล การต่อสู้กับภัยคุกคามทางไซเบอร์ และลดโอกาสการสอดส่องเฝ้าระวังที่ผิดกฎหมายสำหรับประชาชน


ตามรายงานของรอยเตอร์ บริษัททั้ง 4 ไม่ได้ให้ความเห็นต่อการถูกขึ้นบัญชีดำจากรัฐบาลสหรัฐฯในครั้งนี้


(มีเนื้อหาบางส่วนจากรอยเตอร์)",https://www.voathai.com/a/us-blacklists-four-foreign-companies-for-malicious-cyber-activities-11042021/6300499.html,"Fri, 05 Nov 2021 05:13:35 +0700"
‘ตุ๊กตาอเมริกัน เกิร์ล-เม็ดทราย-บอร์ดเกม ริสค์’ เข้าสู่หอเกียรติยศของเล่นแห่งชาติปีนี้,"ตุ๊กตาอเมริกัน เกิร์ล เกมกลยุทธริสค์ (Risk) และเม็ดทราย ได้รับการบรรจุเข้าสู่หอเกียรติยศของเล่นแห่งชาติ (National Toy Hall of Fame) เมื่อวันพฤหัสบดี (4 พฤศจิกายน) จากอิทธิพลของของเล่นเหล่านี้ในอุตสาหกรรม


ตุ๊กตาอเมริกัน เกิร์ล ถือกำเนิดขึ้นเมื่อปี 1986 โดยนักการศึกษา Pleasant Rowland ได้รับการเสนอชื่อเข้าสู่หอเกียรติยศของเล่นแห่งชาติ จากการผนวกบทเรียนทางประวัติศาสตร์ด้านสังคมและวัฒนธรรมอเมริกันเข้ากับของเล่น


อย่างเช่น ตุ๊กตา Molly McIntire เป็นรุ่นตุ๊กตาที่รอคอยพ่อของเธอให้กลับบ้านหลังจากสิ้นสุดสงครามโลกครั้งที่สอง หรือตุ๊กตารุ่น Truly Me ที่มีสีผิว สีผม และเพศสภาพที่หลากหลาย ในปี 1995 ได้เปิดโอกาสให้เด็กๆได้เลือกตุ๊กตาที่มีหน้าตาเหมือนพวกเขาได้


ส่วนบอร์ดเกมแนวกลยุทธ์สงคราม ริสค์ (Risk) มีฐานมาจากเกมฝรั่งเศส Le Conquete du Monde ปรากฏในสหรัฐฯเมื่อปี 1959 และมีอิทธิพลต่อบอร์ดเกมยุคปัจจุบัน ซึ่งรวมถึงบอร์ดเกมนักบุกเบิกแห่งคาธานที่ได้รับการเสนอชื่อในปีนี้ด้วย


ขณะที่ เม็ดทราย วัตถุตามธรรมชาติซึ่งพบได้ตามชายหาดทั่วไป ได้รับการบรรจุเข้าสู่หอเกียรติยศของเล่นแห่งชาติ จากความเป็นสากลและการเป็นของเล่นตามธรรมชาติที่เก่าแก่ที่สุดในโลก เพราะทรายเปิดโอกาสให้มีการเล่นของเด็กๆ อย่างคล่องตัว ทางกายภาพ มีการสร้างความร่วมมือ ใช้ความคิดสร้างสรรค์ และเป็นการเล่นอย่างอิสระ ทั้งนี้ตามการเปิดเผยของ The Strong Museum of Play ผู้จัดทำหอเกียรติยศของเล่นแห่งชาติ


ก่อนหน้านี้ มีการส่งรายชื่อของเล่น 12 รายการเข้าสู่การพิจารณาขั้นสุดท้ายให้ถูกบรรจุเข้าหอเกียรติยศของเล่นแห่งชาติ ซึ่งมีทั้ง เรือรบของเล่น บอร์ดเกมนักบุกเบิกแห่งคาธาน (The Settler of Catan) ไพ่นกกระจอก บิลเลียด และตุ๊กตา Cabbage Patch Kids ก่อนที่ของเล่นทั้ง 3 จะได้รับเลือกในที่สุด


ทั้งนี้ ใครๆ ก็สามารถเสนอชื่อของเล่นเข้าสู่หอเกียรติยศของเล่นแห่งชาตินี้ได้ แต่การพิจารณาคุณสมบัตินั้น จะดูจากความเก่าแก่ ความทรงจำต่อของเล่นชิ้นนั้นๆ การออกแบบ รูปแบบการเล่นที่หลากหลาย รวมทั้งบทบาทของของเล่นชิ้นนั้นในการกระตุ้นการเรียนรู้ ความคิดสร้างสรรค์ และสร้างการค้นพบสิ่งใหม่ๆ


(ที่มา: เอพี)",https://www.voathai.com/a/american-girl-dolls-risk-sand-make-it-to-toy-hall-of-fame-11042021/6300517.html,"Fri, 05 Nov 2021 07:19:29 +0700"
เปิดทัศนะคนไทยในอเมริกา กับมาตรการเปิดประเทศของไทย,แม้ชาวไทยในสหรัฐฯหลายคนยังกังวลกับการระบาดของโควิด-19 ในไทย แต่ก็เชื่อมั่นว่า การกลับมาเปิดประเทศอีกครั้งรวมทั้งมาตรการยกเว้นการกักตัวสำหรับผู้ได้รับวัคซีน จะส่งผลดีมากกว่าผลเสีย โดยเฉพาะในเรื่องเงื่อนระยะเวลาที่ทำให้หลายคนคลายความอึดอัดลงได้บ้าง,https://www.voathai.com/a/thai-in-the-us-reacts-on-thailand-reopens-voa-thai/6301031.html,"Fri, 05 Nov 2021 08:16:28 +0700"
กว่า 20 ประเทศให้สัญญาจะเลิกหรือลดใช้ถ่านหิน แต่นักวิทย์เตือนปีนี้โลกยังปล่อย CO2 มากกว่าปีก่อนเกือบ 6%,"จากการประชุม COP26 ที่สกอตแลนด์เมื่อวันพฤหัสบดี มีการประกาศคำมั่นสัญญาจากประเทศผู้ใช้ถ่านหินรายใหญ่ของโลกหลายประเทศที่จะเลิกใช้พลังงานดังกล่าวหรือจะยุติการสร้างโรงไฟฟ้าพลังถ่านหินแห่งใหม่ โดยถึงแม้คำสัญญาที่ว่านี้จะมีเนื้อหาที่แตกต่างกันทั้งในด้านรายละเอียดและกำหนดเวลาก็ตาม


แต่อังกฤษในฐานะประเทศเจ้าภาพก็ให้ข้อมูลว่ามีประเทศต่างๆ กว่า 20 ประเทศ เช่น ยูเครน เวียดนาม เกาหลีใต้ อินโดนีเซีย และชิลีที่ให้สัญญาเรื่องการกำหนดเส้นตายเพื่อเลิกใช้พลังงานถ่านหิน ถึงแม้ว่าบางประเทศ เช่น อินโดนิเซียจะตั้งเงื่อนไขว่าจะต้องได้รับความช่วยเหลือจากต่างประเทศเพิ่มเติมเพื่อให้สามารถทำได้ตามเป้าหมายเรื่องนี้ก็ตาม


ขณะเดียวกันสหรัฐฯ แคนาดา เดนมาร์ก และอีกหลายประเทศได้ร่วมลงนามในคำมั่นสัญญาที่จะให้ความสำคัญกับการลงทุนเพื่อพลังงานสะอาดมากกว่าจะสนับสนุนการใช้เชื้อเพลิงฟอสซิสในต่างประเทศแม้จะไม่ได้รับปากเรื่องการเลิกลงทุนในโรงไฟฟ้าพลังถ่านหินโดยสิ้นเชิง


ความเคลื่อนไหวและการประกาศให้คำมั่นสัญญาเพื่อเลิกหรือลดการใช้พลังงานถ่านหินดังกล่าวนี้มีขึ้นขณะที่รายงานการวิเคราะห์ชิ้นใหม่จากกลุ่มนักวิทยาศาสตร์ของ Global Carbon Project พบว่ามีมลภาวะจากเชื้อเพลิงประเภทนี้สูงขึ้นมากในปีนี้เมื่อเทียบกับของเมื่อปี 2019 ในช่วงก่อนการเกิดโรคระบาดใหญ่ คือมีการปล่อยก๊าซคาร์บอนไดออกไซด์ถึง 1 หมื่น 4 พัน 7 ร้อยล้านเมทริกซ์ตัน


จากการใช้ถ่านหินเฉพาะในปีนี้ซึ่งเป็นการเพิ่มขึ้น 5.7% จากเมื่อปีที่แล้ว รายงานชิ้นนี้ระบุด้วยว่าตัวเลขการปล่อยก๊าซคาร์บอนไดออกไซด์ที่เพิ่มขึ้นนี้ส่วนหนึ่งมาจากการใช้เชื้อเพลิงถ่านหินในประเทศจีนที่ทำให้มีการปล่อยก๊าซคาร์บอนไดออกไซด์ถึง 7 พัน 6 ร้อยล้านเมทริกซ์ตัน ซึ่งก็เท่ากับกว่าครึ่งของการสร้างก๊าซคาร์บอนไดออกไซด์ของโลกในปีนี้ด้วย",https://www.voathai.com/a/cop26-coal-ct/6301055.html,"Fri, 05 Nov 2021 09:22:21 +0700"
ญี่ปุ่นเตรียมปลดล็อคนโยบายควบคุมการเดินทางเข้าประเทศ หลังการระบาดของโควิด-19 เริ่มคลี่คลาย,"รัฐบาลญี่ปุ่นตอบรับกับเสียงเรียกร้องจากภาคธุรกิจ ด้วยการประกาศแผนผ่อนคลายมาตรการควบคุมการเดินทางเข้าประเทศตั้งแต่วันจันทร์ที่ 8 พฤศจิกายนเป็นต้นไป สำหรับผู้ที่ได้รับวัคซีนโควิด-19 ครบโดสแล้ว แต่การปลดล็อคนี้ยังจะไม่มีผลต่อ นักท่องเที่ยว ตามรายงานของสำนักข่าว เอพี


ภายใต้นโยบายดังกล่าว ทุกคนที่จะเดินทางเข้าญี่ปุ่นได้ตั้งแต่สัปดาห์หน้าต้องได้รับการฉีดวัคซีนครบโดสจากผู้พัฒนาที่ทางการญี่ปุ่นยอมรับและอนุมัติ โดยบุคคลที่จะสามารถใช้สิทธิ์ได้นี้ต้องเป็นผู้ที่เดินทางเข้ามาเพื่อจุดประสงค์ทางธุรกิจ เป็นระยะเวลาไม่เกิน 3 เดือน รวมทั้งผู้ที่เป็นนักเรียน-นักศึกษาต่างชาติ และแรงงานต่างชาติประเภทที่มาทำงานภายใต้โครงการฝึกงานด้านเทคนิคเท่านั้น โดยทุกคนจะต้องเข้าสู่กระบวนการกักตัวเฝ้าระวังอาการเป็นเวลา 14 วันด้วย


นอกจากนั้น สถาบันการศึกษาและบริษัทที่เป็นสปอนเซอร์ให้กับนักเดินทางกลุ่มข้างต้นต้องยื่นเอกสารพร้อมรายละเอียดเกี่ยวกับกิจกรรมที่คนเหล่านั้นจะต้องทำและวิธีการเฝ้าระวังอาการมาประกอบการพิจารณาด้วย


สำหรับชาวญี่ปุ่นและชาวต่างชาติที่มีสิทธิ์เดินทางกลับเข้าประเทศ ทุกคนจะต้องเข้าสู่กระบวนการกักตัวเฝ้าระวังอาการเป็นเวลา 3 วัน ซึ่งปรับลดลงจากเงื่อนไข 10 วันที่บังคับใช้มาตลอด


ทั้งนี้ รัฐบาลญี่ปุ่นสั่งปิดพรมแดนไม่อนุญาตให้ชาวต่างชาติเดินทางเข้าประเทศมาตั้งแต่เดือนมกราคม ยกเว้นผู้ที่มีเอกสารอนุญาตพิเศษและผู้ที่เดินทางเข้ามาเพื่อจุดประสงค์เกี่ยวกับงานด้านมนุษยธรรมเท่านั้น


ขณะเดียวกัน เซอิจิ คิฮารา รองหัวหน้าเลขานุการคณะรัฐมนตรีญี่ปุ่นเปิดเผยว่า รัฐบาลกรุงโตเกียวตั้งเป้าจะอนุญาตให้คณะท่องเที่ยวต่างชาติเดินทางเข้าญี่ปุ่นได้ตั้งแต่ปลายปีนี้เป็นต้นไปด้วย


รายงานข่าวระบุว่า อัตราการติดเชื้อรายวันของญี่ปุ่นเริ่มลดลงมาตั้งแต่เดือนกันยายน เนื่องมาจากการแจกจ่ายวัคซีนที่เพิ่มสูงประกอบกับพฤติกรรมการสวมใส่หน้ากากของประชาชน


ปัจจุบัน ประชากรสัดส่วน 73% ของญี่ปุ่นได้รับวัคซีนโควิด-19 ครบโดสแล้ว


ในวันศุกร์ตามเวลาในญี่ปุ่น กรุงโตเกียวรายงานว่า มีผู้ติดเชื้อใหม่จำนวน 25 ราย ซึ่งเป็นระดับที่ต่ำกว่า 30 รายมาเป็นเวลา 9 วันติดต่อกันแล้ว ขณะที่ ตัวเลขผู้ติดเชื้อทั่วประเทศเมื่อวันพฤหัสบดีนั้นอยู่ที่ 158 ราย โดยมีตัวเลขผู้ป่วยสะสมอยู่ที่กว่า 1.72 ล้านคน และตัวเลขผู้เสียชีวิตสะสมที่ราว 18,300 ราย


 


(ที่มา: สำนักข่าว เอพี)",https://www.voathai.com/a/japan-foreign-travelers-border-easing-covid-19-control/6301925.html,"Sat, 06 Nov 2021 02:33:57 +0700"
ฮีโร่พลังเทพเจ้า ‘Eternals’ มัดรวมที่สุดของหนังฟอร์มยักษ์ส่งท้ายปี,"สิ้นสุดการรอคอยสำหรับภาพยนตร์ซูเปอร์ฮีโร่ฟอร์มยักษ์แห่งค่ายมาร์เวล Eternals ฮีโร่พลังเทพเจ้า ที่เข้าฉายไม่หวั่นพิษโควิด-19 พร้อมกับการเปิดตัวเรื่องราวครั้งแรกของวงการภาพยนตร์ในหลายมิติ ตามรายงานของรอยเตอร์


ฮีโร่พลังเทพเจ้า Eternals หนังแอคชั่นแนวซูเปอร์ฮีโร่ ได้ปักหมุดสิ่งที่เป็นครั้งแรกของหนังค่ายมาร์เวลมากมาย ไม่ว่าจะเป็นครั้งแรกที่เปิดตัวซูเปอร์ฮีโร่ที่มีความบกพร่องทางการได้ยิน ซูเปอร์ฮีโร่เชื้อสายเอเชียใต้ และครั้งแรกที่มีซีนจูบของคนรักเพศเดียวกันปรากฎอยู่ในภาพยนตร์เรื่องนี้ด้วย


ภาพยนตร์เรื่อง Eternals มีกำหนดเข้าฉายในสหรัฐฯ ในวันศุกร์ (5 พฤศจิกายน) หลังจากล่าช้าไปเล็กน้อยจากการระบาดของโควิด-19 ได้ทัพนักแสดงที่หลากหลายเชื้อชาติและหลายพิกัดของโลกมาร่วมแสดงคับคั่ง ทั้งจากเม็กซิโก สหรัฐฯ อังกฤษ ไอร์แลนด์ เกาหลีเหนือ เลบานอน และอินเดีย


นำทีพโดยแองเจลินา โจลี รับบทเทพีนักรบ Thena ซึ่งโจลีเปิดเผยกับสำนักข่าวรอยเตอร์ระหว่างร่วมงานเปิดตัวภาพยนตร์ ว่า ความหลากหลายทางเชื้อชาติวัฒนธรรมในภาพยนตร์เรื่องนี้ จะกลายเป็นความปกติและเป็นความถูกต้องเหมาะสมในวงการบันเทิงมากขึ้นกว่าที่เป็นอยู่


หนังแอคชั่นแนวซูเปอร์ฮีโร่ Eternals เล่าถึงเรื่องราวของเหล่าเทพอมตะทั้ง 10 ที่กลับมารวมตัวกันเพื่อปกป้องมวลมนุษย์จากเหล่า Deviants




เจมมา ชาน นักแสดงสาวอังกฤษเชื้อสายเอเชีย ผู้รับบท Sersi หนึ่งในเทพ Eternal ที่แฝงตัวเป็นคนทำงานในพิพิธภัณฑ์กรุงลอนดอน บอกว่า ตัวละครทั้งหมดอาศัยอยู่ที่โลกมายาวนานและสะท้อนถึงความงดงามของมนุษย์ในทุกยุคทุกสมัย และดูเป็นธรรมชาติมาก


ส่วนลอเรน ริดลอฟฟ์ ผู้รับบท Makkari ในฐานะซูเปอร์ฮีโร่มาร์เวลที่มีความพิการทางการได้ยินคนแรก บอกว่า เธอเชื่อว่าผู้ชมจะคุ้นเคยกับความหลากหลายของตัวละครบนจอเงินมากขึ้น และนี่เป็นเวลาที่เหมาะสมมาก


นอกจากนี้ ยังมีนักแสดงตลกอเมริกันเชื้อสายปากีสถาน คูเมล นันจิอานี รับบท Kingo เป็นซูเปอร์ฮีโร่เชื้อสายเอเชียใต้คนแรกของค่ายมาร์เวล ซัลมา ฮาเยค รับบท Ajak หัวหน้ามหาเทพอมตะ และไบรอัน ไทรี เฮนรี รับบท Phastos หนึ่งในเหล่าเทพผู้เป็นนักประดิษฐ์ และเป็นซูเปอร์ฮีโร่เกย์คนแรก ที่จะมีซีนจูบกับคนรักปรากฎในภาพยนตร์ของค่ายมาร์เวลาเป็นครั้งแรกด้วย ซึ่งฉากนี้ได้รับการตอบรับที่ดีในรอบปฐมทัศน์ที่สหรัฐฯด้วยเช่นกัน


ด้านโคลอี จาว ผู้กำกับภาพยนตร์มือรางวัลออสการ์จากเรื่อง Nomadland ที่กระโดดมากำกับหนังซูเปอร์ฮีโร่ฟอร์มยักษ์เรื่องนี้ บอกว่า นั่นไม่ใช่แค่การจุมพิตผิวเผิน แต่เป็นการสะท้อนถึงความรู้สึกที่เปี่ยมล้นที่ตัวละครทั้งสองมีให้แก่กันและไม่หวั่นกลัวที่จะแสดงความรู้สึกนั้นออกมา


ในประเด็นซีนจูบนี้ มีรายงานว่า ภาพยนตร์ Eternals ถูกห้ามเข้าฉายในซาอุดิอาระเบีย กาตาร์ และคูเวต จากกำหนดเข้าฉายวันที่ 11 พฤศจิกายนนี้ หลังจากดิสนีย์ปฏิเสธที่จะตัดฉากดังกล่าวออกไปตามข้อเรียกร้องของทางการของประเทศเหล่านี้ ตามรายงานของ The Hollywood Reporter


ซึ่งโจลี หนึ่งในนักแสดงนำของเรื่อง เปิดเผยกับเว็บไซต์ news.com.au ว่ายินดีต่อการตัดสินใจของมาร์เวลในเรื่องนี้ แต่รู้สึกเสียใจที่ผู้ชมในประเทศที่สั่งแบนหนังจะไม่มีโอกาสได้ชมภาพยนตร์ฮีโร่พลังเทพเรื่องนี้ และข้องใจถึงการเพิกเฉยและการไม่ยอมรับความสัมพันธ์ของกลุ่มคนรักเพศเดียวกันที่ยังหลงเหลืออยู่ในสังคมปัจจุบัน


ปัจจุบัน ประเทศในแถบอ่าวอาหรับ ยังระบุให้กลุ่มคนรักเพศเดียวกันเป็นเรื่องผิดกฎหมาย และภาพยนตร์ที่มีเนื้อหาเกี่ยวข้องกับ LGBTQ+ จะถูกสั่งแบนจากโรงภาพยนตร์ในกลุ่มประเทศนี้ อย่างเมื่อปีที่แล้ว ภาพยนตร์เรื่อง Onward ของค่าย Pixar ถูกสั่งแบนในคูเวต โอมาน กาตาร์ และซาอุดิอาระเบีย เพราะมีเนื้อหาเกี่ยวกับความสัมพันธ์ของเลสเบี้ยนปรากฎอยู่ในเรื่อง


(ที่มา: Reuters, The Hollywood Reporter)",https://www.voathai.com/a/marvel-firsts-eternals-showcases-deaf-and-south-asian-superheroes-a-gay-kiss-11052021/6301890.html,"Sat, 06 Nov 2021 02:04:40 +0700"
ไฟเซอร์ เผย ยาเม็ดต้านโควิด-19 ของตนช่วยลดความเสี่ยงอาการป่วยรุนแรงได้ 89%,"บริษัทยา ไฟเซอร์ (Pfizer) ประกาศในวันศุกร์ว่า ผลการทดลองทางคลินิกชี้ว่า ยาเม็ดต้านโควิด-19 ที่ตนพัฒนาขึ้นมาใหม่นั้นสามารถลดความเสี่ยงอาการป่วยรุนแรงจากการติดเชื้อโคโรนาไวรัสจนต้องเข้ารักษาตัวในโรงพยาบาลได้ถึง 89% พร้อมเผยแผนเตรียมยื่นเรื่องขออนุมัติการใช้ยาดังกล่าวเป็นกรณีฉุกเฉินต่อหน่วยงานกำกับดูแลของสหรัฐฯ ในเร็วๆ นี้


ในคำแถลงที่ได้รับการเปิดเผยออกมาในวันศุกร์ตามเวลาในสหรัฐฯ ไฟเซอร์ ระบุว่า ผลการทดสอบประสิทธิภาพของยา แพ็กซ์โลวิด (Paxlovid) ที่บริษัทผลิตนั้น มาจากการทดลองทางคลินิกแบบสุ่มและ double-blind ซึ่ง คือการที่ผู้เข้าร่วมการวิจัยหรือผู้ทดลองไม่ทราบว่าใครได้รับการรักษาเป็นพิเศษ ในกลุ่มคนไข้โควิด-19 ที่ไม่ได้เข้ารับการรักษาตัวในโรงพยาบาลแต่มีความเสี่ยงที่จะมีอาการป่วยหนักขึ้นจนถึงขั้นรุนแรง


ไฟเซอร์ กล่าวว่า บริษัทยังได้รับคำแนะนะจากคณะกรรมการอิสระที่ทำหน้าที่รวบรวมตรวจสอบข้อมูล ให้พักการทดลองยาในเฟสที่ 3 ไว้ก่อน เนื่องจากผลการทดสอบล่าสุดที่ออกมาแสดงประสิทธิผลของตัวยาที่สูงมากแล้ว


ทั้งนี้ บริษัทยาสัญชาติอเมริกันแห่งนี้มีแผนจะนำเสนอข้อมูลที่ได้จากการทดลองทั้งหมดเพื่อยื่นขออนุมัติการใช้ยานี้เป็นการฉุกเฉินต่อสำนักงานอาหารและยาสหรัฐฯ (FDA) โดยเร็วที่สุดเท่าที่จะทำได้


ในเวลานี้ ไฟเซอร์ เป็นบริษัทยาแห่งที่ 2 ที่สามารถพัฒนายาเม็ดเพื่อรักษาการป่วยโรคโควิด-19 ได้ หลังบริษัท เมอร์ค (Merck) ซึ่งเป็นธุรกิจสัญชาติอเมริกันเช่นกันเปิดตัวยาเม็ดต้านโควิด-19 ของตนออกมาเมื่อเดือนที่แล้ว พร้อมผลการทดลองทางคลินิกที่ระบุว่า มีประสิทธิภาพลดอัตราการเข้าโรงพยาบาลและการเสียชีวิตในกลุ่มผู้ป่วยที่เพิ่งได้รับเชื้อได้ถึงราว 50% ก่อนจะยื่นเรื่องขออนุมัติการใช้ในกรณีฉุกเฉินต่อ FDA ซึ่งมีกำหนดจะประกาศการพิจารณาออกมาในช่วงปลายเดือนนี้


ปัจจุบัน ยาที่ใช้รักษาโควิด-19 ในสหรัฐฯ ที่ได้รับอนุมัติจากหน่วยงานกำกับดูแลทั้งหลายนั้นเป็นประเภทที่ต้องฉีดหรือให้ผ่านทางสายน้ำเกลือ ขณะที่ ยาแบบเม็ดที่ยังไม่มีการนำมาใช้งานนั้น มีข้อดีในด้านการแจกจ่ายให้แก่ประชาชนได้สะดวกกว่า เนื่องจากสามารถรับยาจากร้านขายยาดเพื่อนำไปรักษาที่บ้านเองได้


เมื่อวันพฤหัสบดีที่ผ่านมา หน่วยงานกำกับดูแลกิจการเกี่ยวกับยาของอังกฤษ เพิ่งอนุมัติยาต้านโควิด-19 โมลนูพิราเวียร์ (molnupiravir) ของบริษัท เมอร์ค (Merck) ไป ขณะที่ องค์การยาแห่งสหภาพยุโรป (EMA) เปิดเผยว่า จะเร่งการตรวจสอบพิจารณาคำขอของบริษัทยาสัญชาติอเมริกันแห่งนี้ โดยจะออกคำแนะนำให้กับประเทศสมาชิกทั้งหลายให้ตัดสินใจอนุมัติการใช้ยาเม็ดของ เมอร์ค แบบฉุกเฉินเอง โดยไม่ต้องรอผลการตัดสินของทางหน่วยงานด้วย",https://www.voathai.com/a/pfizer-covid-19-pill-efficacy-fda-merck/6301820.html,"Sat, 06 Nov 2021 01:12:26 +0700"
โควิดไม่ปิดกั้นจินตนาการ! พ่อแม่ฟิลิปปินส์ใช้โซเชียลมีเดียค้นหาพิกัดให้เด็กเล่น,"เป็นเวลา 20 เดือน ที่เด็กๆ ในกรุงมะนิลา ของฟิลิปปินส์ ต้องใช้ชีวิตอยู่ในพื้นที่จำกัด ตามมาตรการควบคุมการระบาดของโควิด-19 ของรัฐบาล แต่ช่วงเวลาที่หายไปนี้ก็ไม่ได้ทำให้พ่อแม่ผู้ปกครองหยุดคิดหาพื้นที่ให้เด็กได้ปลดปล่อยพลังและเสริมสร้างพัฒนาการนอกบ้านได้ ตามรายงานของรอยเตอร์


นาธาเนีย อเลสนา ในวัย 2 ขวบ ได้ใช้ชีวิตวัยเด็กนอกบ้านของเธอเป็นครั้งแรกในรอบ 20 เดือน หลังถูกกักตัวให้อยู่แต่ในบ้านตามมาตรการของรัฐบาลฟิลิปปินส์ และที่แรกที่เธอได้ออกไป คือ ห้างสรรพสินค้าทางตะวันออกของกรุงมะนิลา โดยอยู่ในความดูแลของ รูธ ฟอลเลอร์ แม่ของเธอ ซึ่งเปิดเผยช่วงเวลาแห่งความสุขของลูกสาวกับกับรอยเตอร์


ไม่นานนักฟอลเลอร์ ได้แชร์กิจกรรมนอกบ้านของลูกสาว ในกรุ๊ปเฟสบุ๊คที่ชื่อว่า Kids Are Allowed เป็นศูนย์แลกเปลี่ยนข้อมูลให้พ่อแม่ผู้ปกครองในกรุงมะนิลา เพื่อแชร์พิกัดให้พ่อแม่ผู้ปกครองพาบุตรหลานออกไปใช้ชีวิตนอกบ้าน โดยไม่ให้เกิดปัญหากับเจ้าหน้าที่ตำรวจในพื้นที่ฐานละเมิดมาตรการให้เด็กอยู่ในเคหะสถานของทางการ


ภายใต้มาตรการดังกล่าวของฟิลิปปินส์ ระบุให้ ผู้ที่มีอายุต่ำกว่า 18 ปี ซึ่งมีอยู่ราว 40 ล้านคนในฟิลิปปินส์ ต้องอยู่ในเคหะสถาน เพื่อควบคุมการระบาดของโควิด-19 เพราะทางการระบุว่าคนในช่วงอายุนี้เป็นกลุ่มเสี่ยงที่จะติดเชื้อโควิด-19 ซึ่งถือเป็นมาตรการที่เข้มงวดที่สุดแห่งหนึ่งในโลก


หลังผ่านพ้นไป 20 เดือนหลังมาตรการสุดเข้มงวดนี้ โควิด-19 ไม่อาจปิดกั้นกิจกรรมสร้างสรรค์ต่างๆของพ่อแม่ที่จัดหาให้กับลูกหลานได้ และพ่อแม่ผู้ปกครอง เลือกใช้ข้อยกเว้นอย่างการออกกำลังกายในที่สาธารณะ ที่ทางการฟิลิปปินส์ ผ่อนผันให้สามารถทำได้ เป็นจุดเริ่มต้น


พ่อแม่ผู้ปกครองฟิลิปปินส์จำนวนมาก ต่างพึ่งพาสื่อสังคมออนไลน์ในการหาพื้นที่ปลอดภัยนอกเคหะสถานให้กับลูก จากความกังวลว่าการใช้ชีวิตอยู่กับบ้านเป็นเวลานานๆ อาจกระทบต่อสุขภาพจิตของเด็ก 


เฮอร์ชีย์ อาวิลโล-พาร์คาเรย์ วัย 37 ปี เป็นผู้จัดตั้งกลุ่ม Kids Are Allowed ในเฟสบุ๊คสำหรับพ่อแม่ผู้ปกครองนี้ขึ้นมาเมื่อเดือนมีนาคม เพื่อแลกเปลี่ยนเคล็ดลับในการพาบุตรหลานไปทำกิจกรรมนอกบ้าน และกรุ๊ปนี้ได้รับความนิยมจากการบอกต่อกันมาเป็นทอดๆ พาร์คาเรย์ เปิดเผยกับรอยเตอร์ว่า มีผู้ขอเข้ากลุ่มมากถึง 5,000 รายต่อวัน และตอนนี้มีผู้อยู่ในกลุ่มนี้ประมาณ 200,000 คนแล้ว


เนื้อหาในกลุ่ม Kids Are Allowed จะโพสต์เรื่องราวของผู้ปกครองราว 300 เรื่องต่อวัน แต่จะคัดกรองเนื้อหาและไม่นำเสนอแนวทางที่จะซ่อนลูกๆ ไว้ในที่นั่งคนขับเพื่อหลีกเลี่ยงเจ้าหน้าที่ตำรวจ


นอกจากนี้ ยังมีกลุ่มที่คล้ายๆกันเกิดขึ้นมากมาย และเปิดทางให้พ่อแม่ผู้ปกครองแลกเปลี่ยนข้อมูลสถานที่สาธารณะ อย่างห้างสรรพสินค้า ร้านอาหาร หรือสวนสาธารณะ ที่เปิดให้เด็กๆไปทำกิจกรรมนอกบ้านได้ อย่างไรก็ตาม มีร้านอาหารบางแห่งที่ถูกสั่งปิดชั่วคราวเพราะเปิดรับเด็กเข้าร้านในช่วงไม่กี่เดือนที่ผ่านมา แต่มีเจ้าหน้าที่ในบางพื้นที่ซึ่งรู้สึกเบื่อหน่ายกับมาตรการที่เข้มงวด เอาหูไปนาเอาตาไปไร่ในบางกรณี


สำหรับครอบครัวของ มิก้า คาเนเต้ ที่เพิ่งพาสามีและลูกสาววัยเกือบ 3 ขวบออกจากบ้านเป็นครั้งแรกในรอบ 20 เดือน เพื่อไปเดินห้างธีมเวนิส ในกรุงมะนิลามาไม่นานนี้ บอกว่า ยังมีอีกหลายพื้นที่ในรายการที่อยากทำสำหรับลูกๆของเธอ และรู้สึกขอบคุณแนวคิดกลุ่มเฟสบุ๊คนี้มาก


ข้อมูลที่ตีพิมพ์ในวารสาร JAMA Pediatrics เมื่อเดือนสิงหาคม ที่ระบุว่า เด็กทั่วทุกมุมโลกมีอัตราความเครียดและวิตกกังวลเพิ่มขึ้นเป็นสองเท่า นับตั้งแต่การระบาดของโควิด-19 และแอนนา ทัวซอน อาจารย์จากมหาวิทยาลัย University of the Philippines และผู้เชี่ยวชาญด้านสุขภาพจิต มองว่า กลุ่มเฟสบุ๊คเหล่านี้ได้ช่วยเหลือพ่อแม่ผู้ปกครองและบุตรหลานที่มีความเครียด วิตกกังวล สับสน และอึดอัดต่อมาตรการกักตัวในบ้านที่ยาวนานนี้ได้


ในระหว่างที่ทั่วโลกประกาศล็อคดาวน์ในช่วงแรกที่โควิด-19 ระบาด ช่วงต้นปี 2020 ฟิลิปปินส์ เลือกจะสั่งห้ามเด็กอายุต่ำกว่า 18 ปีออกนอกเคหะสถาน ยกเว้นการออกกำลังกาย และฟิลิปปินส์เป็นหนึ่งใน 17 ประเทศทั่วโลก ที่ยังสั่งปิดโรงเรียนตลอดช่วงการระบาดของโควิด-19 ตามข้อมูลขององค์การยูนิเซฟ โดยเตรียมนำร่องกลับมาเปิดการเรียนการสอนในชั้นเรียนปกติเป็นระยะ 2 เดือน ในพื้นที่ที่พบการระบาดในสัดส่วนน้อยในเดือนพฤศจิกายนนี้


ตอนนี้ฟิลิปปินส์ มีผู้ติดเชื้อโควิด-19 ราว 2.8 ล้านคน โดยผู้ติดเชื้อราว 12.5% ในนั้นอยู่ในช่วงอายุ 10-19 ปี และการเสียชีวิตของประชากรกลุ่มนี้อยู่ที่ระดับ 1.7% จากตัวเลขผู้เสียชีวิตทั้งประเทศที่เกือบ 44,000 ราย แต่โฆษกทำเนียบประธานาธิบดีฟิลิปปินส์ ยังระบุเมื่อปลายเดือนตุลาคมนี้ว่า เด็กยังคงเป็นกลุ่มเสี่ยงติดโควิด-19 และยังคงมาตรการให้อยู่แต่กับบ้านต่อไป


สำหรับอัตราการฉีดวัคซีนในฟิลิปปินส์ตอนนี้ มีผู้คนราว 25% จากประชากร 110 ล้านคนที่ได้รับวัคซีนครบโดส และมาตรการแจกจ่ายวัคซีนให้เด็กอายุ 12 ปีขึ้นไปจะเริ่มต้นในสัปดาห์นี้


(ที่มา: Reuters)",https://www.voathai.com/a/philippines-20-month-lockdown-of-children-sparks-creative-playtime-11052021/6301954.html,"Sat, 06 Nov 2021 02:52:26 +0700"
นักเคลื่อนไหวด้านสิ่งแวดล้อมวัยเยาว์ร่วมแสดงพลังคนรุ่นใหม่บนเวที COP26,"กลุ่มนักเคลื่อนไหวด้านสิ่งแวดล้อมวัยเยาว์เข้าร่วมการประชุมด้านภาวะโลกร้อน หรือ COP26 ที่จัดขึ้นที่เมืองกลาสโกว์ ประเทศสกอตแลนด์ พร้อมแสดงจุดยืนด้วยการเดินขบวนของนักเรียน การนำเสนอผลงานของคนรุ่นใหม่ และการจัดแสดงส่วนหนึ่งของก้อนภูเขาน้ำแข็งที่ส่งตรงมาจากประเทศกรีนแลนด์ เพื่อสะท้อนภาพวิกฤตการณ์รุนแรงในแถบขั้วโลกเหนือ


ผู้จัดงาน COP26 ในสหราชอาณาจักรซึ่งเป็นประเทศเจ้าภาพการประชุมนานาชาติที่มีผู้นำกว่า 100 ประเทศเข้าร่วม ตัดสินใจเปิดเวทีให้ตัวแทนภาคประชาสังคมเข้าร่วมงานในวันศุกร์ ซึ่งเป็นโอกาสให้นักเคลื่อนไหวด้านสิ่งแวดล้อมรุ่นใหม่ เช่น วาเนสซา นาคาเต จากยูกันดา และ เกรตา ธันเบิร์ก จากสวีเดน แสดงความคิดเห็นเพื่อส่งเสริมความเข้าใจของผู้คนเกี่ยวกับปัญหาการเปลี่ยนแปลงของสภาพภูมิอากาศ รวมทั้งเป็นการแสดงการยอมรับว่า คนรุ่นใหม่ คือ ผู้ที่ต้องใช้ชีวิตอยู่กับผลลัพธ์ของการตัดสินใจของรัฐบาลต่างๆ ในวันนี้จริงๆ


อิซาเบลล์ แอกเซลส์สัน วัย 20 ปี ซึ่งเป็นสมาชิกกลุ่มเคลื่อนไหว Fridays For Future ของ ธันเบิร์ก ที่เป็นผู้นำการเดินขบวน กล่าวว่า ทางกลุ่มคาดหวังที่จะเห็นผู้คนจำนวนมาก ที่ไม่ใช่เพียงแต่เยาวชน แต่รวมถึงผู้ใหญ่ที่สนับสนุนเด็กๆ และผู้ใหญ่ที่ต้องการเห็นการลงมือแก้ไขปัญหาด้านสภาพภูมิอากาศ มาร่วมกันเดินเท้าบนถนนในระหว่างที่มีการจัดประชุม COP26 ครั้งนี้


ทั้งนี้ การประชุมว่าด้วยปัญหาสภาพภูมิอากาศโลกที่เปลี่ยนแปลงขององค์การสหประชาชาติในปีนี้ มีจุดมุ่งหมายที่จะเจรจาให้ประเทศต่างๆ ให้คำมั่นในการลดการปล่อยก๊าซเรือนกระจก ซึ่งส่วนใหญ่กำเนิดมาจากการใช้เชื้อเพลิงฟอสซิล เพื่อช่วยควบคุมการปรับขึ้นของเฉลี่ยอุณหภูมิโลกไม่ให้เกิน 1.5 องศาเซลเซียส เพราะนักวิทยาศาสตร์เตือนว่า หากตัวเลขนี้เกินระดับที่ว่า โลกก็จะประสบกับวิกฤติทางสภาพภูมิอากาศที่จะถาโถมเข้ามาอย่างหนักได้


นับตั้งแต่การประชุม COP26 ครั้งนี้เริ่มต้นมาเมื่อวันจันทร์ มีการบรรลุข้อตกลงในการลดการใช้ถ่านหิน การตัดไม้ทำลายป่า และการหยุดการปล่อยก๊าซมีเทนไปแล้ว แต่ยังไม่มีความชัดเจนว่า ข้อเสนอทั้งหมดนี้จะช่วยบรรเทาภาวการณ์ปรับขึ้นของอุณหภูมิโลกได้อย่างไรบ้าง


ฟาติห์ บิรอล ผู้อำนวยการใหญ่สำนักงานพลังงานสากล (IEA) กล่าวเมื่อวันพฤหัสบดีว่า คำมั่นที่จะลดการปล่อยก๊าซเรือนกระจกที่เกิดขึ้นในระหว่างการประชุมปีนี้ จะสามารถจำกัดการเพิ่มขึ้นของอุณหภูมิโลกได้ถึง 1.8 องศาเซลเซียส หากทำได้จริงตามที่พูด ขณะที่ เจ้าหน้าที่ที่เกี่ยวข้องจากองค์การสหประชาชาติให้ความเห็นว่า การประเมินของ IEA นั้นเป็นการมองโลกในแง่ดีเกินไป",https://www.voathai.com/a/young-activists-climate-change-march-cop26-glasgow-thunberg/6301976.html,"Sat, 06 Nov 2021 03:20:19 +0700"
"สหรัฐฯเรียกร้องจีนให้ ""เสรีภาพนักข่าว"" รายงานเรื่อง ""โอลิมปิกฤดูหนาว 2022""","ทางการอเมริกันเร่งเร้าให้จีนเปิดทางให้นักข่าวทำงานได้อย่างเสรี ในการรายงานเกี่ยวกับการจัดมหกรรมกีฬา ""โอลิมปิกฤดูหนาว 2022"" ซึ่งจะตรงกับวันที่ 4 -10 กุมภาพันธ์ปีหน้าโดยมีจีนเป็นเจ้าภาพ


ท่ามกลางเสียงเรียกร้องจากนักการเมืองให้ ""คว่ำบาตร"" การเเข่งขันนี้ เพราะความกังวลเรื่องสิทธิมนุษยชนในจีน เจ้าหน้าที่สหรัฐฯ ยังไม่เปิดเผยว่าจะส่งนักกีฬาอเมริกันร่วมโอลิมปิกฤดูหนาวหรือไม่


อย่างไรก็ตาม เนด ไพรซ์ โฆษกกระทรวงการต่างประเทศสหรัฐฯกล่าวกับผู้สื่อข่าววีโอเอว่า ทางการจีนไม่ควรจำกัดเสรีภาพในการทำงานของนักข่าวเพื่อเข้าถึงข้อมูล และให้พวกเขาทำงานได้อย่างปลอดภัย ในการรายงานข่าวเกี่ยวกับโอลิมปิกและพาราลิมปิก


ก่อนหน้านี้ สมาคมผู้สื่อข่าวต่างประเทศในจีน แสดงความกังวลอย่างลึกซึ้งต่อ ""การขาดความโปร่งใสและความชัดเจน"" ในการรายงานข่าวที่เกี่ยวข้องกับโอลิมปิกเกมส์ที่จะเกิดขึ้นในประเทศจีน


สมาคมดังกล่าวระบุในทวีตด้วยว่า ในช่วงปีที่ผ่านมา นักข่าวต่างประเทศโดยรวมถูกขัดขวางในการรายงานเรื่องการเตรียมตัวจัดการเเข่งขันโอลิมปิกฤดูหนาว


ประเด็นเรื่องกีฬาโอลิมปิกยังถูกพูดถึงที่การประชุมสุดยอดผู้นำประเทศกลุ่มจี 20 ช่วงวันที่ 30-31 ตุลาคมที่กรุงโรมด้วย


ประเทศกลุ่มจี 20 ประกาศในเเถลงการณ์ร่วมว่า รอยคอยการเปิดการเเข่งขันโอลิมปิกและพาราลิมปิกในปีหน้า ซึ่ง ""จะเป็นสัญลักษณ์ของความสามารถในการกลับมาเเสดงความเเข็งเเกร่งของมวลมนุษยชาติ""


เจ้าหน้าที่จีนมองว่าแถลงการณ์ดังกล่าวคือการยอมรับบทบาทของจีนในฐานะเจ้าภาพ




อย่างไรก็ตาม นักเคลื่อนไหวด้านสิทธิมนุษยชน และสมาชิกสภาอเมริกันจากทั้งเดโมเครตเเละรีพับลิกัน ต่างกังวลเรื่องประเด็นสิทธิมนุษยชนในจีน และเรียกร้องให้อเมริกา""คว่ำบาตร"" การเเข่งขันนี้


รัฐมนตรีต่างประเทศสหรัฐฯเเอนโทนี บลิงเคน กล่าวว่าอเมริกาจะยังคงเเสดงความกังวลเรื่องสิทธิมนุษยชนในจีน ขณะที่ทำงานร่วมกับทางการปักกิ่งในประเด็นต่างๆเช่น อิหร่าน เกาหลีเหนือ เเละวิกฤตเรื่องสภาพอากาศโลก",https://www.voathai.com/a/beijing-winter-olympic-us-press-freedom/6301983.html,"Sat, 06 Nov 2021 02:25:40 +0700"
นักบินอวกาศส่องโลก-ร่วมแสดงความกังวลเกี่ยวกับวิกฤตสภาพภูมิอากาศ,"ขณะที่ ผู้นำประเทศและองค์กรต่างๆ เดินหน้าร่วมการประชุมว่าด้วยปัญหาภาวะโลกร้อนอยู่ในเวลานี้ นักบินอวกาศประจำสถานีอวกาศนานาชาติ (ISS) ได้ส่งสารตอกย้ำความรุนแรงของการเปลี่ยนแปลงของสภาพภูมิอากาศโลก ผ่านมุมมองที่ส่องลงมาจากห้วงอวกาศ ตามรายงานของสำนักข่าว เอพี


โธมัส เปสเกต์ นักบินอวกาศชาวฝรั่งเศส กล่าวว่า สิ่งที่ตนเห็นผ่านช่องหน้าต่างของสถานีอวกาศนานาชาติ เมื่อมองกลับมาที่พื้นโลก ก็คือ ผลกระทบของภาวะโลกร้อนที่แผ่กระจายไปทั่ว และใช้เทคโนโลยีสื่อสารผ่านระบบวิดีโอคอลล์มาร่วมพูดคุยกับเจ้าหน้าที่เจรจาขององค์การสหประชาชาติ เจ้าหน้าที่รัฐบาล และนักเคลื่อนไหวด้านสิ่งแวดล้อมทั้งหลายที่เข้าร่วมประชุม COP26 ที่เมืองกลาสโกว์ ประเทศสกอตแลนด์ ในวันพฤหัสบดี เพื่อเล่าให้ฟังเกี่ยวกับสิ่งที่ตนเห็น


เปสเกต์ บอกกับ ประธานาธิบดี เอมมานูเอล มาคร็อง ของฝรั่งเศส ว่า แม่น้ำหลายสาย ชั้นบรรยากาศของโลก ล้วนประสบปัญหามลพิษด้วยกันทั้งนั้น ซึ่งทำให้ตนยอมรับว่า สิ่งที่น่าตกใจที่สุดในระหว่างมาปฏิบัติภารกิจที่สถานีอวกาศนานาชาตินั้นก็คือ ปรากฏการณ์ทางสภาพภูมิอากาศและอากาศที่เลวร้ายสุดโต่ง นั่นเอง


เปสเกต์  ยังเล่าด้วยว่า สิ่งที่นักบินอวกาศได้เห็นก็คือ ภูมิภาคต่างๆ ประสบเหตุเพลิงถล่มไปทั่วทั้งภูมิภาค ทั้งในแคนาดา และรัฐแคลิฟอร์เนีย ซึ่งถูกปกคลุมไปด้วยกลุ่มควันและไฟที่มองเห็นด้วยตาเปล่า แม้จะอยู่ห่างออกไปจากโลกถึง 400 กิโลเมตรแล้วก็ตาม


นักบินอวกาศผู้นี้ ระบุว่า เมื่อมองลงมาจากอวกาศแล้ว “ความเปราะบางของโลกที่เห็นคือ เรื่องที่ทำให้ช็อคอย่างมาก” โดยเมื่อเทียบกับสิ่งที่ตนได้เห็นระหว่างการขึ้นมาปฏิบัติหน้าที่ที่สถานีอวกาศนานาชาติครั้งแรกเป็นเวลา 197 วัน ระหว่างปี ค.ศ. 2016-2017 เปสเกต์ ยืนยันว่า ผลกระทบจากเงื้อมมือมนุษย์ที่ทำลายล้างโลกนั้นชัดเจนขึ้นกว่าเดิมมากด้วย


 


(ที่มา: สำนักข่าว เอพี)",https://www.voathai.com/a/astronaut-french-iss-climate-change-crisis-space-view/6301996.html,"Sat, 06 Nov 2021 03:41:30 +0700"
รัฐบาลปักกิ่งยกระดับการกดดันผู้สนับสนุนให้ไต้หวันเป็นอิสระจากจีนแผ่นดินใหญ่,"สำนักข่าวรอยเตอร์รายงานว่า รัฐบาลจีนจะดำเนินการให้สามารถเอาผิดทางอาญาได้ต่อประชาชนที่สนับสนุนให้ไต้หวันเป็นอิสระจากจีน ตามข้อมูลจากโฆษกสำนักงานกิจการไต้หวันของประเทศจีน


ครั้งนี้เป็นครั้งเเรกที่จีนเเสดงจุดยืนโดยมีผลเป็นรูปธรรมถึงการลงโทษผู้สนับสนุนความคิดดังกล่าว ท่ามกลางความตึงเครียดที่เพิ่มขึ้นระหว่างไต้หวันและจีน


สำนักงานกิจการไต้หวันของจีนกล่าวว่า สามบุคคลสำคัญทางการเมืองของไต้หวัน คือนายกรัฐมนตรีซู  เฉิง ชาง พร้อมด้วยประธานสภาผู้เเทนราษฎร หยู ซี คุน และรัฐมนตรีต่างประเทศโจเซฟ วู​ เป็นบุคคลที่ ""ดื้อดึงในการสนับสนุนการเป็นอิสรภาพของไต้หวัน"" 


สำนักงานงานดังกล่าวยังได้กล่าวว่าได้ทำบัญชีรายชื่อบุคคลที่ถูกจัดอยู่ในกลุ่มเดียวกับทั้งสามคนด้วย


สำหรับการลงโทษบุคคลที่อยู่ในบัญชีรายชื่อนี้ โฆษก จู ฟงเหลียน แห่งสำนักงานกิจการไต้หวันของประเทศจีน กล่าวว่า คนเหล่านี้จะไม่ได้รับอนุญาตให้เดินทางเข้าจีนแผ่นดินใหญ่ รวมถึงฮ่องกงและมาเก๊า นอกจากนั้นจะถูกห้ามร่วมงานใดๆกับองค์กรหรือบุคคลจากจีนแผ่นดินใหญ่


องค์กรและบริษัทที่ให้เงินสนับสนุนบุคคลเหล่านี้จะไม่สามารถดำเนินการเชิงพาณิชย์จากกิจการในจีนด้วย


ทั้งนี้นักการเมืองไต้หวัน อาศัยเงินหาเสียงบางส่วนจากการบริจาคของบริษัทต่างๆ และบริษัทไต้หวันจำนวนมากมีรายได้จากการทำธุรกิจกับจีนแผ่นดินใหญ่ นอกจากนั้นยังมีคนไต้หวันหลายหมื่นคนทำงานในจีนอีกด้วย


โฆษกหญิงจู ฟงเหลียน กล่าวว่า ""ผู้ที่ลืมบรรพบุรุษ ทรยศต่อเเผ่นดินเเม่ และแบ่งแยกประเทศ จะไม่มีจุดจบที่ดี""


รอยเตอร์ได้ติดต่อไปยังหน่วยงานของไต้หวันที่รับผิดชอบเรื่องกิจการจีนเเต่ยังไม่ได้รับการติดต่อกลับโดยทันที


(ที่มา: รอยเตอร์)",https://www.voathai.com/a/china-taiwan-independence-criminally-loable/6302027.html,"Sat, 06 Nov 2021 04:18:47 +0700"
"ผลสำรวจชี้ ""นักดาราศาสตร์"" มุ่งความสำคัญเรื่องการค้นหา ""ดินเเดนคล้ายโลก""","ผลการสำรวจความคิดเห็นนักดาราศาสตร์ของสหรัฐฯชี้ว่างานด้านการเสาะหาแหล่งที่อยู่ของสิ่งมีชีวิตนอกโลกได้รับความสำคัญให้เป็นงานหลักในอีก 10 ปีจากนี้


ในรายงานที่ถูกเผยเเพร่ออกมาในวันพฤหัสบดี โดยสมาคมวิชาการ National Academy of Sciences, Engineering and Medicine ผลสำรวจระบุว่านักดาราศาสตร์ต้องการหาดาวเคราะห์ที่อาจเป็นเเหล่งที่อยู่อาศัยของสิ่งมีชีวิตได้


พวกเขามีจุดมุ่งหมายหลักในการเก็บภาพ ดาวที่มีลักษณะคล้ายโลกมนุษย์ซึ่งอาจอยู่ในจักรวาล


เนื้อหาของรายงานตอนหนึ่งระบุว่า ""ในช่วงหลายสิบปีจากนี้จะเป็นช่วงที่เราจะต้องพิจารณาเพื่อให้ทราบว่าเราอยู่เพียงลำพังหรือไม่"" ในจักรวาล


สำหรับงานด้านอื่นๆที่ได้รับความสำคัญเช่นกัน ได้เเก่ การสำรวจจุดเริ่มต้นเเละวิวัฒนาการของ ""หลุมดำ"" รวมทั้ง นิวตรอน กาเเล็กซี และจักรวาลทั้งระบบ


รายงานฉบับนี้ ซึ่งจัดทำทุกๆ 10 ปีและครั้งนี้มีความยาว 614 หน้าระบุด้วยว่าวงการดาราศาสตร์ควรมีความหลากหลายของสมาชิกมากขึ้นจากที่ส่วนมากเป็นคนผิวขาว


สำนักข่าวเอพีรายงานว่า รายงานเสนอเเนะว่าองค์การอวกาศสหรัฐฯ หรือนาซ่า ควรพิจารณาเรื่องความหลากหลายภายในทีมนักวิทยาศาสตร์ ในการจัดสรรเงินสนุบสนุนโครงการต่างๆ


ข้อเเนะนำอื่นๆ รวมถึง การตั้งสำนักงานใหม่ของนาซ่าเพื่อทำงานด้านการสำรวจอวกาศ ซึ่งเกี่ยวข้องกับกล้องดูดาวที่ใหญ่ ที่มีกำลังขยายมากกว่ากล้องโทรทรรศน์อวกาศฮับเบิล (Hubble Space Telescope) ในปัจจุบัน และสามารถจับภาพดาวเคราะห์ที่มีขนาดมองเห็นยากกว่าดาวปกติหนึ่งหมื่นล้านเท่า


หากว่าเทคโนโลยีต่างๆมีความพร้อม กล้องโทรทรรศน์ใหม่ดังกล่าวจะสามารถใช้งานได้ในช่วงทศวรรษ 2040s หรือในอีกสองทศวรรษข้างหน้าภายใต้งบประมาณ 11,000 ล้านดอลลาร์


 (ที่มา: สำนักข่าวเอพี)",https://www.voathai.com/a/astronomer-survey-shows-searching-for-extraterrestrial-life-a-priority/6302021.html,"Sat, 06 Nov 2021 03:46:01 +0700"
เยอรมนีประกาศเชิญชวนประชาชนรับวัคซีนโควิดบูสเตอร์ หลังจำนวนผู้ติดเชื้อใหม่พุ่งสูงอีกครั้ง,"รัฐบาลเยอรมนีประกาศเชิญชวนให้ประชาชนเข้ารับการฉีดวัคซีนกระตุ้นภูมิคุ้มกันโควิด-19 หรือ บูสเตอร์ หลังเกิดการระบาดระลอกใหม่ในประเทศ


เยน ชปาห์น รัฐมนตรีว่าการกระทรวงสาธารณสุขเยอรมนี กล่าวในวันศุกร์ว่า ประชาชนที่ได้รับวัคซีนครบโดสไปก่อนหน้านี้เป็นเวลาอย่างน้อย 6 เดือนแล้ว ควรเข้ารับวัคซีนเข็มบูสเตอร์ เนื่องจากสถานการณ์การระบาดในประเทศเริ่มรุนแรงขึ้นอีกครั้ง โดยสถาบัน โรเบิร์ต โคช รายงานว่า มีผู้ป่วยโควิด-19 เพิ่มขึ้น 37,120 รายในวันศุกร์ ซึ่งเป็นสถิติรายวันสูงสุดด้วย


รมว.ชปาห์น กล่าวว่า “การระบาดระลอกที่ 4 นี้เกิดขึ้นมาเป็นระยะเวลานานแล้ว” และสถานการณ์เริ่มรุนแรงขึ้นอย่างต่อเนื่องด้วย


รัฐมนตรีสาธารณสุขเยอรมนีเปิดเผยด้วยว่า มีผู้นำรัฐต่างๆ ของประเทศบางรายได้ออกมาเตือนว่า รัฐบาลกลางอาจต้องดำเนินมาตรการล็อคดาวน์อีกครั้ง หากไม่ลงมือทำการใดๆ ที่จำเป็นโดยเร็ว


การเพิ่มขึ้นของจำนวนผู้ติดเชื้อโควิด-19 ในเยอรมนี เป็นส่วนหนึ่งของการพุ่งขึ้นของตัวเลขผู้ป่วยและผู้เสียชีวิตจากการติดเชื้อโคโรนาไวรัสในยุโรป จนทำให้ทวีปนี้ได้ชื่อว่าเป็น ‘จุดศูนย์กลางการระบาด’ ไปแล้ว ตามความเห็นขององค์การอนามัยโลก",https://www.voathai.com/a/germany-covid-19-booster-vaccine-fourth-wave/6302063.html,"Sat, 06 Nov 2021 05:11:20 +0700"
วอชิงตันจัดพิธีศพรำลึก “โคลิน พาวเวลล์” รมต. ต่างประเทศผิวดำคนแรกของสหรัฐฯ,"เมื่อวันศุกร์ มีการจัดพิธีศพของพลเอกโคลิน พาวเวลล์ ที่อาสนวิหารแห่งชาติวอชิงตัน โดยมีเพื่อน สมาชิกในครอบครัว และอดีตเพื่อนร่วมงานเข้าร่วมไว้อาลัยแด่พลเอกพาวเวลล์ นายทหารและนักการทูตจากครอบครัวชนชั้นแรงงานในย่านบรองซ์ มหานครนิวยอร์ก และต่อมาเป็นประธานคณะเสนาธิการร่วมผิวดำคนแรก และรัฐมนตรีต่างประเทศสหรัฐฯ ผิวดำคนแรก ตามรายงานของสำนักข่าว The Associated Press  
 
นายทหารระดับสูงผู้นี้เสียชีวิตเมื่อวันที่ 18 ตุลาคม จากภาวะแทรกซ้อนของโรคโควิด-19 ด้วยวัย 84 ปี แม้จะได้รับวัคซีนต้านโควิดก่อนหน้านั้นแล้วก็ตาม ครอบครัวของเขาระบุว่า ระบบภูมิคุ้มกันของเขาอ่อนแอลงจากโรคมะเร็งเม็ดเลือดขาวที่เขารับการรักษาอยู่ 
 


ผู้เข้าร่วมงานมีทั้งประธานาธิบดีโจ ไบเดน อดีตผู้นำสหรัฐฯ สองคน คือ จอร์จ ดับเบิลยู บุช และบารัค โอบามา อดีตรัฐมนตรีต่างประเทศสามคน ได้แก่ นายเจมส์ เบเคอร์ นางสาวคอนโดลีซซา ไรซ์ และนางฮิลลารี คลินตัน  อดีตรัฐมนตรีกลาโหม นายโรเบิร์ต เกตส์ และประธานคณะเสนาธิการร่วมคนปัจจุบัน พลเอกมาร์ค มิลลีย์ 
 





อดีตประธานาธิบดีบิล คลินตัน ไม่ได้เข้าร่วมพิธีเนื่องจากอยู่ในช่วงพักฟื้นจากอาการติดเชื้อรุนแรง ทางด้านอดีตประธานาธิบดีโดนัลด์ ทรัมป์ ก็ไม่เข้าร่วมพิธีเช่นกัน โดยพลเอกพาวเวลล์เคยวิจารณ์ทรัมป์ระหว่างดำรงตำแหน่ง และทรัมป์ก็วิจารณ์นายทหารผู้นี้หลังเขาเสียชีวิตเช่นกัน 
 
ผู้กล่าวบทสรรเสริญพลเอกพาวเวลล์มีทั้งนางแมเดอลีน อัลไบรท์ อดีตรัฐมนตรีต่างประเทศผู้รับตำแหน่งต่อจากเขา นายริชาร์ด อาร์มิเทจ อดีตรัฐมนตรีช่วยต่างประเทศของพลเอกพาวเวลล์ และเป็นเพื่อนร่วมงานของเขาตั้งแต่สมัยทำงานที่กระทรวงกลาโหมสหรัฐฯ ในยุครัฐบาลอดีตประธานาธิบดีโรนัลด์ เรแกน รวมถึงนายไมเคิล พาวเวลล์ บุตรชายของอดีตรัฐมนตรีผู้ล่วงลับด้วย 
 
ทั้งนี้ ในช่วงที่นางอัลไบรท์ดำรงตำแหน่งทูตสหรัฐฯ ประจำสหประชาชาติในยุครัฐบาลอดีตประธานาธิบดีคลินตัน เธอขัดแย้งกับพลเอกพาวเวล์เป็นระยะ แม้ต่อมาทั้งสองจะเป็นเพื่อนที่ดีต่อกันก็ตาม ในช่วงท้ายของการดำรงตำแหน่งประธานคณะเสนาธิการร่วมของพลเอกพาวเวลล์ นางอัลไบรท์เห็นว่ากองทัพสหรัฐฯ ที่มีแสนยานุภาพควรแทรกแซงกิจการในคาบสมุทรบอลข่าน จนพลเอกพาวเวลล์ไม่พอใจอย่างมาก  เขาระบุว่า“ผมคิดว่าผมจะเป็นเส้นเลือดโป่งพองเลยทีเดียว” 
 
พลเอกพาวเวลล์เห็นว่า กองทัพสหรัฐฯ ควรเคลื่อนไหวต่อเมื่อมีจุดประสงค์ทางการเมืองที่ชัดเจนและปฏิบัติตามได้ ซึ่งต่อมาเป็นหลักการที่รู้จักกันในนาม “ลัทธิพาวเวลล์” (Powell Doctrine) 




เรื่องราวของพลเอกพาวเวลล์กลายเป็นแรงบันดาลใจทางประวัติศาสตร์ให้ชาวอเมริกัน โดยในหนังสืออัตชีวประวัติ “เส้นทางอเมริกันของผม” (My American Journey) เขาเขียนถึงชีวิตวัยเด็กของเขาในยุคหลังภาวะตกต่ำทางเศรษฐกิจ ในย่านเซาธ์ บรองซ์ มหานครนิวยอร์ก ที่เขาเป็นเด็กนักเรียนใช้ชีวิตแบบไร้จุดหมาย มีความสุขไปวันๆ 
 
เขามีประสบการณ์ทหารครั้งแรกระหว่างศึกษาชั้นปีแรกในวิทยาลัย City College of New York เมื่อปีค.ศ. 1954 โดยเขาได้แรงบันดาลใจจากเพื่อนนักเรียนที่สวมชุดเครื่องแบบ โดยเขาสมัครเข้าเป็นนักศึกษาวิชาทหารก่อนประสบความสำเร็จในสายการทหารในเวลาต่อมา 


พลเอกพาวเวลล์รับราชการทหารเป็นเวลา 35 ปี โดยได้รับยศร้อยตรีเมื่อปีค.ศ. 1958 และดำรงตำแหน่งหัวหน้าหมวดในเยอรมนีตะวันตก ก่อนประจำการในเวียดนามเมื่อปีค.ศ. 1962 เป็นเวลาหนึ่งปีในฐานะที่ปรึกษากองพันทหารราบของเวียดนามใต้ โดยการปฏิบัติหน้าที่ครั้งนี้เองที่เขาได้รับบาดเจ็บ ก่อนกลับมาปฏิบัติหน้าที่ในเวียดนามอีกครั้งในปีค.ศ. 1968 และปฏิบัติหน้าที่อีกหลายครั้งทั้งในสหรัฐฯ และต่างประเทศ 
 
พลเอกพาวเวลล์มีบทบาทโดดเด่นที่กระทรวงกลาโหมสหรัฐฯ แม้ก่อนที่เขาจะได้รับยศระดับสูง ในช่วงปลายทศวรรษที่ 1970 เขาทำงานให้สำนักรัฐมนตรีกลาโหมสหรัฐฯ และในปีค.ศ. 1983 เขาเป็นผู้ช่วยทหารอาวุโสของนายแคสเปอร์ ไวน์เบอร์เกอร์ อดีตรัฐมนตรีกลาโหมสหรัฐฯ ขณะดำรงตำแหน่งพลจัตวา  ต่อมาเขารับตำแหน่งที่ปรึกษาความมั่นคงแห่งชาติของทำเนียบขาวในยุคอดีตประธานาธิบดีเรแกน และได้รับยศนายพลสี่ดาวในปีค.ศ. 1989 ซึ่งเป็นปีเดียวกับที่อดีตประธานาธิบดีจอร์จ เอช ดับเบิลยู บุช แต่งตั้งให้เขาดำรงตำแหน่งประธานคณะเสนาธิการร่วม 
 
อดีตประธานาธิบดีจอร์จ ดับเบิลยู บุช เคยกล่าวว่า พลเอกพาวเวลล์เป็นที่ชื่นชอบของอดีตผู้นำสหรัฐฯ หลายคน จนเขาได้รับเหรียญอิสรภาพประธานาธิบดี (Presidential Medal of Freedom) ซึ่งเป็นเครื่องอิสริยาภรณ์สูงสุดของสหรัฐฯ ถึงสองครั้ง 
 





พลเอกพาวเวลล์ยังได้รับการยกย่องโดยนานาชาติด้วยเช่นกัน อย่างไรก็ตาม เมื่อเดือนกุมภาพันธ์ ค.ศ. 2003 เขากล่าวต่อสหประชาชาติในฐานะรัฐมนตรีต่างประเทศสหรัฐฯ สนับสนุนการทำสงครามอิรัก แต่ต่อมา มีการพบว่าแหล่งข่าวกรองที่เขาอ้างอิงเป็นแหล่งข่าวเท็จ และสงครามอิรักกลายเป็นเหตุการณ์วุ่นวาย มีผู้เสียชีวิตจำนวนมาก ทำให้ชื่อเสียงของพลเอกพาวเวลล์เสื่อมถอยลง 
 
อย่างไรก็ตาม หลังเขายุติบทบาทกับรัฐบาลสหรัฐฯ แล้ว เขายังคงเป็นรัฐบุรุษในเวทีโลกและก่อตั้งองค์กรช่วยเหลือเยาวชนอเมริกันที่ขาดโอกาส พรรครีพับลิกันต้องการให้เขาลงชิงตำแหน่งผู้นำสหรัฐฯ แต่ต่อมาเขาสนับสนุนผู้ท้าชิงตำแหน่งดังกล่าวจากพรรคเดโมแครตสามคนล่าสุด ที่ต้อนรับการสนับสนุนของเขาด้วยเช่นกัน 



อิทธิพลของพลเอกพาวเวลล์ยังคงอยู่แม้เขาจะเกษียณอายุแล้ว โดยพลเอกลอยด์ ออสติน รัฐมนตรีกลาโหมสหรัฐฯ ผิวดำคนแรกที่ดำรงตำแหน่งเมื่อเดือนมกราคมที่ผ่านมา นับถือพลเอกพาวเวลล์ว่าเป็นเพื่อนและที่ปรึกษาของเขา โดยในวันที่พลเอกพาวเวลล์เสียชีวิต พลเอกออสตินกล่าวว่า “เขาเป็นหนึ่งในผู้นำที่ยิ่งใหญ่ที่สุดที่เราเคยพบ” 
 
(ที่มา: สำนักข่าว The Associated Press)",https://www.voathai.com/a/colin-powell-funeral/6302069.html,"Sat, 06 Nov 2021 05:03:42 +0700"
