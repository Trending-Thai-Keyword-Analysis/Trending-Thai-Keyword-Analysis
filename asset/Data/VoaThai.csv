title,summary,link,published
“ประยุทธ์” เรียกร้องกลางยูเอ็น ประเทศที่มีวัคซีนเหลือควรแบ่งปันให้ประเทศที่ขาดแคลน,"เมื่อวันเสาร์ (25 ก.ย.) ตามเวลาท้องถิ่น พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวถ้อยแถลงผ่านคลิปวิดีโอในช่วงการอภิปรายทั่วไปต่อที่ประชุมสมัชชาสหประชาชาติ สมัยสามัญ ครั้งที่ 76 โดยเรียกร้องให้ “ประเทศที่มีวัคซีนและยาที่เกินต่อความต้องการ” แบ่งปันให้แก่ประเทศที่ยังขาดแคลนอยู่



“การแพร่ระบาดของโควิด-19 เป็นเครื่องพิสูจน์ว่าจะไม่มีใครปลอดภัยจากการแพร่ระบาดได้เลย หากทุกคนยังไม่ปลอดภัย ประชาคมโลกจึงต้องเร่งผลักดันให้วัคซีนและยารักษาโรคโควิด-19 เป็นสินค้าสาธารณะของโลก โดยการส่งเสริมให้ทุกคนสามารถเข้าถึงได้อย่างเท่าเทียมและรวดเร็ว” พลเอกประยุทธ์กล่าวผ่านคลิปวิดีโอที่เผยแพร่ที่สำนักงานใหญ่สหประชาชาติ มหานครนิวยอร์ก



“ประเทศที่มีวัคซีนและยาที่เกินต่อความต้องการแล้ว  ควรแบ่งปันให้แก่ประเทศที่ยังขาดแคลนอยู่ ไม่ว่าจะเป็นรูปแบบของการบริจาคหรือการแลกเปลี่ยนระหว่างกัน”



นายกรัฐมนตรีไทยยังระบุว่า ทุกฝ่ายควรเร่งผลักดันความร่วมมือด้านการพัฒนาวัคซีน รวมถึงยาและเวชภัณฑ์ที่จำเป็น เพื่อยกระดับให้ประเทศต่างๆ ทั่วโลกมีอุตสาหกรรมที่เข้มแข็ง และพร้อมสำหรับการรับมือกับโรคระบาดใหม่ที่อาจเกิดขึ้นอีกในอนาคต




ทั้งนี้ ไทยได้รับความช่วยเหลือด้านวัคซีนและด้านสาธารณสุขที่เกี่ยวข้องกับโรคโควิด-19 จากประเทศต่างๆ เช่น สหรัฐฯ ที่บริจาควัคซีนของไฟเซอร์และไบโอเอนเท็คให้ไทยจำนวน 1.5 ล้านโดสเมื่อปลายเดือนกรกฎาคม และประกาศว่าจะบริจาควัคซีนไฟเซอร์ให้ไทยเพิ่มอีก 1 ล้านโดส








กระทรวงการต่างประเทศไทยระบุว่า จีนได้บริจาควัคซีนซิโนแวคให้ไทยแล้ว  1 ล้านโดส และวัคซีนซิโนฟาร์ม 100,000 โดสจากสภากาชาดจีนให้สภากาชาดไทยเมื่อวันที่ 30 สิงหาคม ญี่ปุ่นบริจาควัคซีนแอสตราเซเนกาให้ไทย 1.35 ล้านโดส โดยชุดล่าสุดจำนวน 300,000 โดสเดินทางถึงไทยเมื่อวันที่ 8 กันยายน รวมถึงให้การสนับสนุนด้านระบบการจัดเก็บและขนส่งวัคซีนและมีแผนส่งมอบเครื่องผลิตออกซิเจนให้ไทย นอกจากนี้ อินเดียได้บริจาคเครื่องผลิตออกซิเจน 300 เครื่อง โดยขนส่งถึงไทยเมื่อวันที่ 3 กันยายน



นอกจากนี้ อังกฤษยังบริจาควัคซีนแอสตราเซเนกาจำนวน 415,000 โดสให้ไทย โดยถึงไทยเมื่อวันที่ 4 สิงหาคม และสวิตเซอร์แลนด์บริจาคชุดตรวจ Antigen Test Kit จำนวน 1.1 ล้านชุด และเครื่องช่วยหายใจ 102 เครื่อง ถึงไทยเมื่อวันที่ 29 กรกฎาคม



ข้อมูลจากกระทรวงการอุดมศึกษา วิทยาศาสตร์ วิจัยและนวัตกรรม ที่เผยแพร่เมื่อวันเสาร์ ระบุว่า ประเทศไทยมีการฉีดวัคซีนแล้ว 47,296,431 ล้านโดส คิดเป็น 45.3 เปอร์เซ็นต์ของประชากรทั้งหมด โดยมีการฉีดวัคซีนของไฟเซอร์ ซิโนแวค แอสตราเซเนกา และซิโนฟาร์ม




“ประยุทธ์” อวดประสิทธิภาพฟ้าทะลายโจรบรรเทาโควิด กลางเวทียูเอ็น



“ประเทศไทยได้นำเอาพลังของอาสาสมัครในท้องถิ่น และความรู้ด้านการแพทย์แผนไทยและภูมิปัญญาท้องถิ่น มาปรับใช้ในการรับมือกับโควิด-19 โดยมีการสารสกัดจากฟ้าทะลายโจร ซึ่งเป็นสมุนไพรพื้นบ้านของไทย มารักษาบรรเทาโควิด-19 ซึ่งเป็นหนึ่งในตัวอย่างการพัฒนาจากท้องถิ่นที่สามารถนำไปพัฒนาต่อยอดได้” พลเอกประยุทธ์กล่าวในคลิปวิดีโอดังกล่าว



ผู้นำไทยยังเรียกร้องให้ทุกประเทศมุ่งเสริมสร้างความเข้มแข็งของระบบสาธารณสุข โดยเฉพาะการบรรลุหลักประกันสุขภาพถ้วนหน้า และการสนับสนุนการดำเนินงานภายใต้องค์การอนามัยโลก เพื่อเสริมสร้างความมั่นคงทางด้านสุขภาพโลก ซึ่งรวมถึงการหารือเพื่อพิจารณาจัดทำการปรับกระบวนทัศน์ในประเด็นด้านความมั่นคงสุขภาพของโลกที่ให้ความสำคัญกับการเข้าถึงบริการสาธารณสุขอย่างเท่าเทียมและไร้พรมแดน



“ผมเชื่อว่า หัวใจสำคัญของประเด็นนี้ คือการสร้างระบบสาธารณสุขของโลกที่มีภูมิต้านทานเท่าเทียมและเป็นธรรม ซึ่งจะเป็นพื้นฐานสำคัญต่อการฟื้นตัวที่ยั่งยืนต่อไป การรับมือกับวิกฤตโควิด-19 ไม่ใช่การลงแข่งขันกีฬาประเภทเดี่ยวที่จะต้องมีผู้แพ้ ผู้ชนะ แต่เป็นการแข่งขันกีฬาประเภททีมที่เราทุกคนอยู่ทีมเดียวกัน ดังนั้น ชัยชนะสำหรับทุกคนคือเป้าหมายร่วมกัน” พลเอกประยุทธ์กล่าว



“ปัจจุบัน เราเริ่มเห็นพัฒนาการเชิงบวกในการรับมือกับโควิด-19 รวมทั้งความร่วมมือด้านการผลิตและการจัดสรรวัคซีนในหลายๆ ประเทศ ทั้งในระดับทวิภาคีและผ่านโครงการความร่วมมือต่างๆ ผมจึงเชื่อมั่นว่าเราจะสามารถเอาชนะวิกฤตด้านสาธารณสุขครั้งนี้ไปด้วยกันในที่สุด”






ไทยบริจาคเงิน 150,000 ดอลลาร์ ช่วยวิกฤตอัฟกัน- ส่งเสริมการทูตพหุภาคีต่อสถานการณ์ในเมียนมา



พลเอกประยุทธ์กล่าวต่อว่า ไทยพยายามมีบทบาทต่อเนื่องในการส่งเสริมการรักษาสันติภาพและความมั่นคงตลอดทั้งกระบวนการ และบรรลุสันติภาพที่ยั่งยืนในกรอบคณะกรรมาธิการเสริมสร้างสันติภาพ และได้บริจาคเงินสมทบกองทุนเสริมสร้างสันติภาพ ขณะเดียวกัน เจ้าหน้าที่ตำรวจและทหารของไทยยังคงปฏิบัติหน้าที่ในสหประชาชาติ เพื่อสนับสนุนภารกิจการส่งเสริมสันติภาพของสหประชาชาติ โดยเชื่อว่า การส่งเสริมการพัฒนาจะช่วยแก้ไขปัญหาความขัดแย้งจากต้นเหตุได้อย่างแท้จริง



“ประเทศไทยมีความห่วงกังวลเกี่ยวกับสถานการณ์ด้านมนุษยธรรมในอัฟกานิสถาน จึงบริจาคเงิน 150,000 ดอลลาร์ เพื่อสนับสนุนหน่วยงานของสหประชาชาติในการดำเนินงานเพื่อบรรเทาวิกฤตด้านมนุษยธรรมในประเทศดังกล่าว ซึ่งเป็นประเทศร่วมภูมิภาคเอเชีย” ผู้นำไทยกล่าว 




เขาระบุด้วยว่า ไทยยืนยันส่งเสริมใช้การทูตพหุภาคีเพื่อเสริมสร้างสันติภาพและสมานฉันท์ในเมียนมา โดยไทยในฐานะเพื่อนบ้านที่ใกล้ชิดของเมียนมา และประเทศสมาชิกอาเซียน ได้ติดตามพัฒนาการในเมียนมาอย่างต่อเนื่อง และส่งเสริมการดำเนินการตามฉันทามติห้าข้อของที่ประชุมผู้นำอาเซียน ควบคู่กับการร่วมมือด้านสาธารณสุขและความช่วยเหลือด้านมนุษยธรรม



สำหรับประเด็นอื่นๆ ที่พลเอกประยุทธ์กล่าวในที่ประชุมครั้งนี้ ได้แก่ การจัดทำยุทธศาสตร์ของไทยเพื่อเพื่อมุ่งไปสู่การปล่อยก๊าซคาร์บอนไดออกไซด์ที่เป็นศูนย์ ภายในปีพ.ศ. 2608-2613 และเป้าหมายเพิ่มสัดส่วนการผลิตไฟฟ้าโดยใช้พลังงานหมุนเวียนไม่น้อยกว่าร้อยละ 50 รวมถึงให้มีรถยนต์ไฟฟ้าเพิ่มขึ้นในท้องถนนเป็นสัดส่วน 3 ใน 10



นอกจากนี้ ยังมีประเด็นการผลักดันให้โครงการพัฒนาระเบียงเศรษฐกิจพิเศษภาคตะวันออก เป็นศูนย์กลางของเศรษฐกิจสร้างสรรค์ การดำเนินการเพื่อบรรลุเป้าหมายการบรรลุการพัฒนาที่ยั่งยืน การให้ความสำคัญกับระบบอาหารโลกผ่านเกษตรทฤษฎีใหม่ เป็นต้น



ทั้งนี้ พลเอกประยุทธ์ไม่ได้เข้าร่วมประชุมสมัชชาสหประชาชาติ สมัยสามัญ ครั้งที่ 76 ด้วยตนเอง แต่มอบหมายให้นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ เป็นผู้นำทีมไทยในการเข้าร่วมประชุมที่เกี่ยวข้อง โดยนายดอนมีกำหนดการเดินทางมายังกรุงวอชิงตันในวันเสาร์นี้เพื่อหารือกับนางแทมมี ดักเวิร์ธ วุฒิสมาชิกสหรัฐฯ เชื้อสายไทย ผู้แทนระดับสูงคนอื่นๆ และพบชุมชนไทยในกรุงวอชิงตัน",https://www.voathai.com/a/%e0%b8%9b%e0%b8%a3%e0%b8%b0%e0%b8%a2%e0%b8%b8%e0%b8%97%e0%b8%98%e0%b9%8c-%e0%b9%80%e0%b8%a3%e0%b8%b5%e0%b8%a2%e0%b8%81%e0%b8%a3%e0%b9%89%e0%b8%ad%e0%b8%87%e0%b8%81%e0%b8%a5%e0%b8%b2%e0%b8%87%e0%b8%a2%e0%b8%b9%e0%b9%80%e0%b8%ad%e0%b9%87%e0%b8%99-%e0%b8%9b%e0%b8%a3%e0%b8%b0%e0%b9%80%e0%b8%97%e0%b8%a8%e0%b8%97%e0%b8%b5%e0%b9%88%e0%b8%a1%e0%b8%b5%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99%e0%b9%80%e0%b8%ab%e0%b8%a5%e0%b8%b7%e0%b8%ad%e0%b8%84%e0%b8%a7%e0%b8%a3%e0%b9%81%e0%b8%9a%e0%b9%88%e0%b8%87%e0%b8%9b%e0%b8%b1%e0%b8%99%e0%b9%83%e0%b8%ab%e0%b9%89%e0%b8%9b%e0%b8%a3%e0%b8%b0%e0%b9%80%e0%b8%97%e0%b8%a8%e0%b8%97%e0%b8%b5%e0%b9%88%e0%b8%82%e0%b8%b2%e0%b8%94%e0%b9%81%e0%b8%84%e0%b8%a5%e0%b8%99/6245586.html,"Sun, 26 Sep 2021 03:49:21 +0700"
ทูตไทย เผย สหรัฐฯเริ่มการประสานคุยคณะทำงานส่งมอบวัคซีน 1 ล้านโดสแล้ว,เอกอัครราชทูตไทยประจำสหรัฐฯเผยเตรียมประชุมคณะทำงานกับฝ่ายสหรัฐฯเพื่อเดินหน้าส่งมอบวัคซีนบริจาคจำนวน 1 ล้านโดสในสัปดาห์หน้า ยืนยันไม่เคยได้รับหรือมีการจัดทำเอกสารจากฝ่ายสหรัฐฯเกี่ยวกับการส่งมอบวัคซีนมาก่อน,https://www.voathai.com/a/thai-ambassador-interview-on-1-million-dosses-us-vaccine-donate-to-thailand-voa-thai/6245439.html,"Sat, 25 Sep 2021 22:55:10 +0700"
'UN' ชี้การผลิตอาหารเพื่อสุขภาพจำเป็นสำหรับทุกคน,"นายอันโตนิโอ กูเทียเรซ เลขาธิการใหญ่องค์การสหประชาชาติ หรือ UN (United Nations) กล่าวในการประชุมสูงสุดว่าด้วยระบบอาหาร ซึ่งเป็นการประชุมที่จัดเคียงข้างไปกับการประชุมสมัชชาใหญ่แห่งสหประชาชาติ ว่าครึ่งหนึ่งของประชากรบนโลกไม่สามารถเข้าถึงอาหารที่มีประโยชน์ต่อสุขภาพ ในขณะที่บางประเทศนั้นยังไม่สามารถตอบสนองความต้องการอาหารของประชาชน ซึ่งเป็นหนึ่งในปัจจัยสี่ ที่สำคัญในการดำรงชีวิตได้ 


การประชุมสูงสุดว่าด้วยระบบอาหารของสหประชาชาติ จัดขึ้นในวันพฤหัสบดีที่ผ่านมา โดยมีเป้าหมายเพื่อพัฒนาการผลิตและการเข้าถึงอาหารของประชาคมโลก 


นายกูเทียเรซยังเผยว่า มีประชากรประมาณ 3 พันล้านคนที่ไม่สามารถซื้อหาหรือจัดหาอาหารที่มีคุณค่าทางโภชนาการได้ และมีคนหลายร้อยล้านคน โดยเฉพาะเด็กที่ต้องใช้ชีวิตอยู่อย่างหิวโหย   


ในขณะที่มีหลายร้อยล้านคนต้องหิวโหย และเกิดภาวะอดอยาก ขาดอาหารในบางส่วนของโลก เช่น ในประเทศเยเมน และเอธิโอเปีย แต่กลับพบว่ามีปริมาณอาหารถึงหนึ่งในสามจากการผลิตอาหารในโลกใบนี้ ที่ถูกทิ้งขว้างสูญเสียไป 


การประชุมครั้งนี้ พยายามจะทำความเข้าใจทุกด้านของการผลิตอาหารเพื่อทำให้กระบวนการผลิตอาหารเป็นมิตรกับสิ่งแวดล้อม ปลอดภัย อุดมโภชนาการ และให้ทุกคนเข้าถึงได้มากขึ้น และยังเป็นส่วนหนึ่งของเป้าหมายการพัฒนาที่ยั่งยืนของยูเอ็น 17 ข้อ ซึ่งหนึ่งในนั้นคือ “zero hungry” หรือ การกำจัดความหิวโหย นั่นเอง  


เลขาธิการยูเอ็นกล่าวว่า การระบาดของโควิด-19 ได้เพิ่มความท้าทายโดยการทำให้มีความไม่เท่าเทียมเพิ่มมากขึ้น โควิดยังได้ทำลายเศรษฐกิจ และทำให้คนหลายล้านคนต้องเผชิญกับสภาวะความยากจนที่รุนแรง  


นอกจากนี้ ผู้นำประเทศหลายคนที่เข้าร่วมการประชุมในวันพฤหัสบดี ยังได้พูดถึงเรื่องโควิด-19 โดยเฉพาะผู้นำจากกลุ่มประเทศแอฟริกา ซึ่งหลายคนไม่ได้เดินทางมาด้วยตนเองแต่แถลงผ่านทางวีดีโอ  


ประธานาธิบดีประเทศแอฟริกาใต้ นายไซริล รามาโฟซา กล่าวในการแถลงผ่านวีดีโอคอลว่า การที่กว่า 82% ของปริมาณวัคซีนในโลกนี้ถูกซื้อไปโดยประเทศร่ำรวย และมีน้อยกว่า 1% ที่อยู่ในมือของประเทศยากจน เป็นการฟ้องถึงการขาดมนุษยธรรมของโลก 


ศูนย์ควบคุมและป้องกันโรคของอัฟริกันรายงานว่ามีประชาชนทวีปแอฟริกาเพียง 4% ที่ได้รับการฉีดวัคซีนครบโดสแล้ว  


ส่วนประธานาธิบดีของซิมบับเว เอ็มเมอร์สัน มนันกากวา กล่าวว่า การกักตุนวัคซีนและการกระจายวัคซีนที่ไม่เท่าเทียมกัน จนนำไปสู่รูปแบบการฉีดวัคซีนที่ไม่สม่ำเสมอทั่วโลกนั้นเป็นสิ่งที่ไม่สามารถยอมรับได้ เขายังบอกด้วยว่า vaccine nationalism หรือ ชาตินิยมวัคซีนนั้น มีแต่จะแพ้ภัยตัวเองเพราะไปขัดกับความเชื่อที่ว่า “ไม่มีใครที่จะปลอดภัยจนกว่าทุกคนจะปลอดภัย” เขายังย้ำด้วยว่าทุกคนในโลกสมควรที่จะได้รับการเข้าถึงวัคซีนไม่ว่าจะมาจากประเทศใด ไม่ว่าจะยากจนหรือร่ำรวยก็ตาม",https://www.voathai.com/a/un-spotlights-need-for-healthy-food-for-everyone/6244851.html,"Sat, 25 Sep 2021 08:46:55 +0700"
ประธานเจ้าหน้าที่การเงินของหัวเหว่ยอาจได้เดินทางกลับจีนตามข้อตกลงใหม่กับกระทรวงยุติธรรมสหรัฐฯ,"สำนักข่าวรอยเตอร์รายงานเมื่อบ่ายวันศุกร์ว่านางเหมิง ว่านโจว ประธานเจ้าหน้าที่บริหารด้านการเงินของบริษัทหัวเหว่ยของจีนซึ่งถูกควบคุมตัวอยู่ในแคนาดาขณะนี้ และรัฐบาลสหรัฐฯ กำลังต้องการตัวเพื่อดำเนินคดีในข้อหาอาญา ได้บรรลุข้อตกลงกับกระทรวงยุติธรรมสหรัฐฯ เพื่อคลี่คลายคดีดังกล่าวและอาจเป็นผลให้เธอสามารถเดินทางกลับประเทศจีนได้ในไม่ช้า



ข้อตกลงที่เรียกว่า deferred prosecution agreement ซึ่งมีการเปิดเผยที่ศาลรัฐบาลกลางสหรัฐฯ ในเขตบรู๊คลินของนครนิวยอร์กเมื่อวันศุกร์จะเป็นผลให้กระทรวงยุติธรรมสหรัฐฯ ถอนฟ้องนางเหมิง ว่านโจวในเดือนธันวาคม ซึ่งจะนับเวลารวมได้สี่ปีหลังจากที่เธอเริ่มถูกควบคุมตัวอยู่ที่นครแวนคูเวอร์ ประเทศแคนาดา หากประธานเจ้าหน้าที่บริหารด้านการเงินของบริษัทหัวเหว่ยผู้นี้ปฏิบัติตามเงื่อนไขบางอย่างของรัฐบาลสหรัฐฯ ที่ยังไม่มีการเปิดเผยรายละเอียดในขณะนี้ โดยทั้งทางโฆษกของบริษัทหัวเหว่ยและโฆษกของกระทรวงยุติธรรมสหรัฐฯ ยังไม่ยอมให้รายละเอียดเพิ่มเติมใดๆ



การบรรลุข้อตกลงในข้อกล่าวหาคดีอาญาต่อผู้บริหารระดับสูงของบริษัทหัวเหว่ยที่ว่านี้มีขึ้นขณะที่ประธานาธิบดีโจ ไบเดนของสหรัฐฯ กับประธานาธิบดีสี จิ้น ผิงของจีนกำลังพยายามลดความตึงเครียดบางอย่างลง ถึงแม้ทั้งสองประเทศยังมีข้อขัดแย้งกันในเรื่องต่างๆ หลายเรื่อง อย่างเช่นเรื่องความมั่นคงทางระบบไซเบอร์ เรื่องสิทธิมนุษยชน ปัญหาด้านการค้า และประเด็นเรื่องทะเลจีนใต้ก็ตาม



(ที่มา: Reuters)",https://www.voathai.com/a/%e0%b8%9b%e0%b8%a3%e0%b8%b0%e0%b8%98%e0%b8%b2%e0%b8%99%e0%b9%80%e0%b8%88%e0%b9%89%e0%b8%b2%e0%b8%ab%e0%b8%99%e0%b9%89%e0%b8%b2%e0%b8%97%e0%b8%b5%e0%b9%88%e0%b8%81%e0%b8%b2%e0%b8%a3%e0%b9%80%e0%b8%87%e0%b8%b4%e0%b8%99%e0%b8%82%e0%b8%ad%e0%b8%87%e0%b8%ab%e0%b8%b1%e0%b8%a7%e0%b9%80%e0%b8%ab%e0%b8%a7%e0%b9%88%e0%b8%a2%e0%b8%ad%e0%b8%b2%e0%b8%88%e0%b9%84%e0%b8%94%e0%b9%89%e0%b9%80%e0%b8%94%e0%b8%b4%e0%b8%99%e0%b8%97%e0%b8%b2%e0%b8%87%e0%b8%81%e0%b8%a5%e0%b8%b1%e0%b8%9a%e0%b8%88%e0%b8%b5%e0%b8%99%e0%b8%95%e0%b8%b2%e0%b8%a1%e0%b8%82%e0%b9%89%e0%b8%ad%e0%b8%95%e0%b8%81%e0%b8%a5%e0%b8%87%e0%b9%83%e0%b8%ab%e0%b8%a1%e0%b9%88%e0%b8%81%e0%b8%b1%e0%b8%9a%e0%b8%81%e0%b8%a3%e0%b8%b0%e0%b8%97%e0%b8%a3%e0%b8%a7%e0%b8%87%e0%b8%a2%e0%b8%b8%e0%b8%95%e0%b8%b4%e0%b8%98%e0%b8%a3%e0%b8%a3%e0%b8%a1%e0%b8%aa%e0%b8%ab%e0%b8%a3%e0%b8%b1%e0%b8%90%e0%b8%af/6245118.html,"Sat, 25 Sep 2021 07:07:42 +0700"
WHO ชี้ การลดมลภาวะทางอากาศ ช่วยได้หลายล้านชีวิต,"องค์การอนามัยโลก หรือ WHO (World Health Organization) ได้ออกแนวทางใหม่เพื่อปรับปรุงคุณภาพอากาศโลก ที่อาจจะช่วยชีวิตผู้คนได้มากถึงเจ็ดล้านคน ที่ในแต่ละปีต้องเสียชีวิตเนื่องจากมลพิษทางอากาศ 


ผู้อำนวยการ WHO เทดรอส อัดฮานอม เกเบรเยซุส เผยว่าการหายใจเอาอากาศสกปรกเข้าไป เพิ่มความเสี่ยงในการเป็นโรคปอดอักเสบ หรือปอดบวม โรคหอบหืด โรคปอดอุดกั้นเรื้อรัง และโรคที่ไม่ติดต่ออื่น ๆ เช่น โรคหัวใจ เส้นเลือดในสมองแตก และมะเร็ง  


เกเบรเยซุสยังกล่าวว่า มลภาวะทางอากาศเป็นภัยสุขภาพในทุกประเทศ โดยเฉพาะในกลุ่มประเทศรายได้ต่ำและรายได้ปานกลางที่ประสบกับคุณภาพอากาศที่ย่ำแย่เนื่องจากความแออัดของเมือง การขยายตัวของเศรษฐกิจอย่างรวดเร็ว และมลพิษทางอากาศในครัวเรือนที่เกิดจากการหุงต้ม การทำความร้อนและการให้แสงสว่าง  


ก่อนหน้านี้องค์การอนามัยโลกเคยออกรายงานสถานการณ์คุณภาพอากาศโลกเมื่อปี ค.ศ.2005 แต่หลังจากนั้นมีหลักฐานใหม่ที่แสดงให้เห็นว่า สุขภาพของมนุษย์ได้รับอันตรายได้จากมลภาวะทางอากาศในปริมาณที่น้อยกว่าที่เชื่อกันในตอนแรก  ดังนั้น องค์การอนามัยโลกจึงได้แนะนำให้ลดระดับคุณภาพอากาศสำหรับตัวก่อมลพิษที่สำคัญ 5 ประเภท เช่น ไนโตรเจนไดออกไซด์ ซัลเฟอร์ไดออกไซด์ และคาร์บอนมอนอกไซด์  


มาเรีย เนรา ผู้อำนวยการแผนกสิ่งแวดล้อม การเปลี่ยนแปลงสภาพภูมิอากาศโลก และสุขภาพ กล่าวว่า การเปลี่ยนไปใช้พลังงานที่สะอาดให้มากขึ้นจะช่วยส่งเสริมสุขภาพของมนุษย์และช่วยลดผลกระทบของภาวะโลกร้อน เพราะการเปลี่ยนไปใช้แหล่งพลังงานที่สะอาดและหมุนเวียนได้ จะช่วยลดการปล่อยก๊าสเรือนกระจก แก้ไขต้นตอของการเปลี่ยนแปลงสภาพภูมิอากาศของโลก และช่วยลดมลภาวะทางอากาศ  


นอกจากจะช่วยพัฒนาสุขภาพและรักษาชีวิตผู้คนได้แล้ว การลดมลภาวะทางอากาศยังมีข้อดีอย่างมากต่อเศรษฐกิจอีกด้วย  


ธนาคารโลก หรือ World Bank คาดการณ์ว่า ค่าใช้จ่ายทั่วโลกเกี่ยวกับการรักษาสุขภาพที่เกิดจากมลภาวะที่อยู่ในอากาศทั่วไป อยู่ที่ประมาณปีละ 5.7 ล้านล้านดอลลาร์",https://www.voathai.com/a/who-air-pollution-reduction-could-save-lives/6244847.html,"Sat, 25 Sep 2021 06:38:52 +0700"
"พบฟอสซิล ‘รอยเท้ามนุษย์’ เก่าแก่ 23,000 ปีในสหรัฐฯ","ทีมนักวิทยาศาสตร์อเมริกัน ค้นพบซากดึกดำบรรพ์ ‘รอยเท้ามนุษย์’ อายุเก่าแก่เกือบ 23,000 ปีในรัฐนิวเม็กซิโก ที่บ่งชี้ว่ามนุษย์อาจเดินทางมาถึงทวีปอเมริกามายาวนานกว่าที่คาดไว้ ตามรายงานของเอพี


สำนักงานสำรวจธรณีวิทยาสหรัฐฯ หรือ USGS เปิดเผยเมื่อวันพฤหัสบดี (23 กันยายน) ถึงการวิเคราะห์ฟอสซิลรอยเท้ามนุษย์ของทวีปอเมริกาเหนือ บริเวณก้นทะเลสาบที่แห้งเหือด ในอุทยานแห่งชาติไวท์แซนด์ส เมื่อปี 2009 และตรวจสอบเมล็ดพืชพันธุ์ที่ติดอยู่ในรอยเท้าโบราณดังกล่าว ซึ่งพบว่าเป็นรอยเท้าที่เกิดขึ้นประมาณ 22,800 ปี ถึง 21,130 ปีก่อน


จากการวิเคราะห์ขนาดฟอสซิลรอยเท้าที่พบ นักวิจัยเชื่อว่า เป็นรอยเท้าของเด็กและวัยรุ่น ที่อาศัยอยู่ในยุคน้ำแข็งตอนปลาย


ทีมวิจัย ระบุว่า การศึกษาชิ้นล่าสุดนี้ที่ตีพิมพ์ในวารสาร Science ในวันพฤหัสบดี ได้ให้ข้อมูลพื้นฐานที่ชัดเจนขึ้นถึงช่วงเวลาและสถานที่ที่มนุษย์กลุ่มแรกมาถึงทวีปอเมริกาเหนือ แม้ว่าในความเป็นจริงพวกเขาอาจเดินทางมาถึงเร็วกว่านั้นก็ตาม เพราะฟอสซิลรอยเท้าคือหลักฐานที่ชัดเจนและไม่อาจโต้แย้งได้เมื่อเทียบกับสิ่งประดิษฐ์ทางวัฒนธรรม ชิ้นส่วนกระดูกดัดแปลง หรือฟอสซิลอื่นๆ โดยทั่วไป


เดวิด บัสโทส ผู้จัดการฝ่ายทรัพยากรของอุทยานแห่งไวท์แซนด์ส ของนิวเม็กซิโก ค้นพบรอยเท้าโบราณกลุ่มแรกนี้เมื่อปี 2009 ก่อนจะขยายผลการค้นพบเพิ่มขึ้นในอีกหลายปีต่อมา เขาเปิดเผยว่า ทีมอุทยานทราบเพียงว่าเป็นรอยเท้าเก่าแก่ ยังไม่มีหนทางที่จะระบุอายุที่แท้จริงของรอยเท้าเหล่านี้ รวมทั้งวิเคราะห์ถึงเมล็ดพืชที่ติดอยู่ในรอยเท้าดังกล่าวได้ และด้วยสภาพของฟอสซิลรอยเท้าที่เกิดขึ้นบนโคลนและดินเหนียว ทำให้ยากต่อการศึกษาและเก็บรักษา ทีมงานจึงต้องใช้การบันทึกภาพและสร้างโมเดล 3 มิติขึ้นมาเพิ่มเติม


การค้นพบครั้งนี้ ได้ช่วยไขปริศนาที่นักวิทยาศาสตร์ค้างคาใจมานาน นั่นคือ มนุษย์กลุ่มแรกเดินทางมาถึงทวีปอเมริกาเมื่อไหร่กันแน่


โดยนักวิทยาศาสตร์ส่วนใหญ่เชื่อว่า การอพยพในยุคโบราณมายังทวีปอเมริกาเกิดขึ้นบนผืนดินที่เชื่อมต่อระหว่างทวีปเอเชียและรัฐอะแลสกา ซึ่งอ้างอิงจากหลักฐานต่างๆ รวมทั้ง เครื่องมือที่ทำจากหิน ฟอสซิลชิ้นส่วนกระดูก และการวิเคราะห์ในระดับยีน และประเมินว่ามนุษย์กลุ่มแรกที่เดินทางมาถึงทวีปอเมริกาทั้งเหนือและใต้นั้น จะอยู่ที่ราว 13,000-26,000 ปีก่อน


(ที่มา: เอพี)",https://www.voathai.com/a/oldest-human-footprints-in-north-american-found-in-new-mexico-09242021/6244543.html,"Sat, 25 Sep 2021 04:05:21 +0700"
ท่าทีอันหลากหลายจากเกาหลีเหนือต่อข้อเสนอยุติสงคราม,"ในสัปดาห์นี้ ทางการเกาหลีเหนือออกแถลงการณ์ต่อท่าทีของเกาหลีใต้ ที่เน้นย้ำว่าต้องการยุติสงครามเกาหลีอย่างเป็นทางการ 
 
ประธานาธิบดีมุน แจ อิน ของเกาหลีใต้ เรียกร้องอีกครั้งในสัปดาห์นี้ให้มีการประกาศยุติสงครามเกาหลีอย่างเป็นทางการเพื่อพยายามขับเคลื่อนการเจรจาระหว่างสองเกาหลีที่ยังไม่มีความคืบหน้า 
 
นายริ เท ซอง รัฐมนตรีช่วยต่างประเทศของเกาหลีเหนือ ระบุในสื่อทางการของเกาหลีเหนือเมื่อวันพฤหัสบดีว่า ข้อเรียกร้องให้ยุติสงครามนี้เกิดขึ้นเร็วเกินไปในขณะที่สหรัฐฯ ยังมี “นโยบายที่เป็นปฏิปักษ์” ต่อเกาหลีเหนือ โดยเขาระบุว่าสหรัฐฯ ยังมีกองกำลังและอาวุธทั้งในเกาหลีใต้และในพื้นที่อื่นของภูมิภาคนี้ 





อย่างไรก็ตาม เพียงไม่กี่ชั่วโมงต่อมา คิม โย จ็อง น้องสาวของนายคิม จอง อึน ผู้นำเกาหลีเหนือ ออกแถลงการณ์ระบุว่า การเรียกร้องให้ยุติสงครามเป็นแนวคิดที่น่าสนใจและน่าชื่นชม เธอยังเสนอให้มีการหารือกับเกาหลีใต้ถึงประเด็นนี้ด้วย  
 
หาประโยชน์จากความเห็นที่ไม่ตรงกัน 
 
แม้แถลงการณ์ฉบับก่อนหน้าของเกาหลีเหนือจะเรียกร้องให้สหรัฐฯ ถอนทหารออกจากเอเชียตะวันออก ซึ่งอาจเป็นคำขอที่เป็นไปไม่ได้ แต่ท่าทีของน้องสาวผู้นำเกาหลีเหนือดังกล่าวก็เพียงเรียกร้องให้เกาหลีใต้ปรับท่าทีต่อเกาหลีเหนือเท่านั้น 
 
นายโก มย็อง ฮยุน นักวิจัยของสถาบัน Asan Institute for Policy Studies ระบุว่า แถลงการณ์ที่มีลักษณะขัดแย้งกันทั้งสองฉบับ แสดงให้เห็นถึงยุทธศาสตร์ของเกาหลีเหนือที่พยายามจะใช้ประโยชน์จากความเห็นที่ไม่ลงรอยกันระหว่างสหรัฐฯ และเกาหลีใต้ 
 
เขาระบุว่า ท่าทีของเกาหลีเหนือเป็นการเรียกร้องความสนใจจากสหรัฐฯ และเป็นการใช้ประโยชน์จากผู้นำเกาหลีใต้คนปัจจุบัน ที่ต้องการเริ่มเจรจากับเกาหลีเหนือใหม่ก่อนที่นายมุนจะหมดวาระลงในปีหน้า  
 
นายโกระบุว่า ท่าทีของเกาหลีเหนือครั้งนี้ “ฉลาดและมีความเสี่ยงต่ำ” กว่าการทดลองขีปนาวุธวิถีโค้งพิสัยไกล 
 




ความเป็นไปได้ที่จะประกาศยุติสงครามเกาหลีเป็นประเด็นที่สหรัฐฯ และเกาหลีใต้เห็นไม่ตรงกัน แม้ส่วนใหญ่จะเป็นความขัดแย้งที่ไม่ปรากฎชัดก็ตาม 
 
พลเรือตรีจอห์น เคอร์บี โฆษกกระทรวงกลาโหมสหรัฐฯ ระบุในสัปดาห์นี้ว่า สหรัฐฯ เปิดรับการหารือความเป็นไปได้ในการประกาศยุติสงคราม 


อย่างไรก็ตาม เมื่อวันพฤหัสบดี นายมาร์ค แลมเบิร์ต รองผู้ช่วยรัฐมนตรีต่างประเทศสหรัฐฯ ฝ่ายกิจการญี่ปุ่นและเกาหลี แสดงท่าทีที่สหรัฐฯ ยังไม่เต็มใจต่อการประกาศดังกล่าว โดยสหรัฐฯ กังวลว่า การกระทำใดๆ จะต้องไม่ทำให้เกิดความเข้าใจผิดต่อเกาหลีเหนือ และต้องไม่เป็นอันตรายต่อกองกำลังของสหรัฐฯ ในเกาหลีใต้ หรือต่อความเป็นพันธมิตรระหว่างสหรัฐฯ-เกาหลีใต้ 
 
ข้อเรียกร้องที่ได้รับความสนใจเพิ่มขึ้น 


ทั้งนี้ รัฐบาลเกาหลีใต้หลายชุดได้เรียกร้องเป็นระยะให้มีการดำเนินการเพื่อยุติสงครามเกาหลีอย่างเป็นทางการ โดยการประกาศยุติสงครามหรือการเจรจาสนธิสัญญาสันติภาพ 
 
สงครามเกาหลีเกิดขึ้นช่วงปีค.ศ. 1950-1953 และยุติลงด้วยการประกาศพักรบ นับแต่นั้นมา สหรัฐฯ ยังคงตรึงกองกำลังขนาดใหญ่ในเกาหลีใต้ โดยปัจจุบันมีทหารอเมริกันประจำการอยู่ราว 28,500 คน 
 
ผู้สนับสนุนการยุติสงครามระบุว่า การประกาศยุติสงครามจะช่วยสร้างความเชื่อมั่นสำหรับเกาหลีเหนือ อย่างไรก็ตาม ผู้ที่ไม่เห็นด้วยก็ระบุว่า การประกาศดังกล่าวจะเป็นเพียงพิธีกรรมหนึ่ง และอาจทำให้ความสัมพันธ์ระหว่างสหรัฐฯ และเกาหลีใต้สั่นคลอน ซึ่งความสัมพันธ์ดังกล่าวช่วยรักษาสภานการณ์ในคาบสมุทรเกาหลีมาได้ถึง 70 ปีแล้ว 
 
แนวคิดยุติสงครามได้รับความสนใจในช่วงไม่กี่ปีมานี้ โดยพลเอกวินเซนต์ บรูกส์ อดีตพลเอกของสหรัฐฯ ประจำเกาหลีใต้ ระบุว่า การประกาศยุติสงครามจะเป็นก้าวแรกสู่การสาน “ความสัมพันธ์ระหว่างประเทศแบบปกติ” กับเกาหลีเหนือ อย่างไรก็ตามความเป็น พันธมิตรระหว่างสหรัฐฯและเกาหลีใต้ก็อาจได้รับความเสี่ยงไปด้วย 





การเจรจาที่หยุดชะงัก 
 
ก่อนหน้านี้ ผู้เชี่ยวชาญหลายคนคาดการณ์ว่า จะมีการประกาศยุติสงครามระหว่างการประชุมสุดยอดระหว่างอดีตประธานาธิบดีโดนัลด์ ทรัมป์ และนายคิม จอง อึน ที่กรุงฮานอย ประเทศเวียดนาม เมื่อปีค.ศ. 2019 
 
อย่างไรก็ตาม การประชุมดังกล่าวกลับยุติลงอย่างกะทันหัน หลังสหรัฐฯ ไม่รับข้อเสนอของเกาหลีเหนือในการลดอาวุธนิวเคลียร์บางส่วนเพื่อแลกกับการที่สหรัฐฯ ยกเลิกมาตรการลงโทษส่วนใหญ่ ต่อมาในปีเดียวกัน การเจรจาระหว่างสหรัฐฯและเกาหลีเหนือก็ล้มเหลวลง 
 
นับแต่นั้นมา เกาหลีเหนือก็ปฏิเสธการหารือกับสหรัฐฯ แม้ว่ารัฐบาลของประธานาธิบดีโจ ไบเดน จะเสนอโอกาสเพื่อการเจรจาหลายครั้งแล้วก็ตาม 
 
รัฐบาลสหรัฐฯ ชุดปัจจุบัน ระบุว่า จะดำเนินการทางการทูตต่อเกาหลีเหนืออย่างรอบคอบ และจะเปิดรับข้อตกลงหากช่วยสร้างความเชื่อมั่นระหว่างสองฝ่ายได้ อย่างไรก็ตาม พลเอกแลมเบิร์ตระบุว่า สหรัฐฯ ไม่ได้รับการตอบสนองจากเกาหลีเหนือต่อข้อเสนอขอเจรจาเลย 
 
นักวิเคราะห์บางส่วนตั้งคำถามว่า รัฐบาลของนายไบเดนมีท่าทีเชิงรุกมากพอในการขอเจรจากับเกาหลีเหนือหรือไม่ โดยพวกเขาเห็นว่า สหรัฐฯ อาจกลับไปใช้นโยบาย “อดกลั้นทางยุทธศาสตร์” ที่เคยใช้ในสมัยอดีตประธานาธิบดีบารัค โอบามา  ซึ่งเป็นนโยบายที่ค่อยๆ เพิ่มแรงกดดันไปยังเกาหลีเหนือเพื่อให้เกาหลีเหนือกลับมาเข้าร่วมโต๊ะเจรจา อย่างไรก็ตาม พลเอกแลมเบิร์ตยืนยันว่า สหรัฐฯ จริงจังต่อการเจรจาครั้งนี้มาก 
 
สหรัฐฯ และเกาหลีใต้ยังคงแนบแน่น 
 
ยังไม่เป็นที่แน่ชัดว่าเกาหลีเหนือจะหาประโยชน์จากความเห็นไม่ลงรอยกันระหว่างสหรัฐฯ และเกาหลีใต้ได้หรือไม่ 
 
แม้ผู้นำเกาหลีใต้จะเรียกร้องให้มีการเดินหน้า เช่น การประกาศยุติสงคราม หรือการฟื้นฟูโครงการเศรษฐกิจระหว่างสองเกาหลี แต่เขาก็ยังไม่แสดงท่าทีเคลื่อนไหวหากไม่ได้รับการสนับสนุนจากสหรัฐฯ 
 
พลเอกแลมเบิร์ตระบุว่า แม้สหรัฐฯ และเกาหลีใต้จะมีประเด็นที่เห็นไม่ตรงกันด้านยุทธวิธี แต่เขาก็เห็นว่า ทั้งสองประเทศไม่น่าจะเดินไปคนละทางโดยสิ้นเชิง",https://www.voathai.com/a/%e0%b8%97%e0%b9%88%e0%b8%b2%e0%b8%97%e0%b8%b5%e0%b8%ad%e0%b8%b1%e0%b8%99%e0%b8%ab%e0%b8%a5%e0%b8%b2%e0%b8%81%e0%b8%ab%e0%b8%a5%e0%b8%b2%e0%b8%a2%e0%b8%88%e0%b8%b2%e0%b8%81%e0%b9%80%e0%b8%81%e0%b8%b2%e0%b8%ab%e0%b8%a5%e0%b8%b5%e0%b9%80%e0%b8%ab%e0%b8%99%e0%b8%b7%e0%b8%ad%e0%b8%95%e0%b9%88%e0%b8%ad%e0%b8%82%e0%b9%89%e0%b8%ad%e0%b9%80%e0%b8%aa%e0%b8%99%e0%b8%ad%e0%b8%a2%e0%b8%b8%e0%b8%95%e0%b8%b4%e0%b8%aa%e0%b8%87%e0%b8%84%e0%b8%a3%e0%b8%b2%e0%b8%a1-/6244729.html,"Sat, 25 Sep 2021 04:02:37 +0700"
ผลวิจัยชี้ แอนติบอดี้จากวัคซีนโควิด ส่งต่อจากแม่สู่ทารกในครรภ์,"ผลการศึกษาชิ้นใหม่ที่เผยแพร่โดยวารสารการแพทย์ American Journal of Obstetrics and Gynecology: Maternal-Fetal Medicine ระบุว่า หญิงตั้งครรภ์ที่ฉีดวัคซีนต้านโรคโควิด-19 จะส่งต่อแอนติบอดี้ต้านเชื้อโคโรนาไวรัสให้ทารกในครรภ์ได้ 
 
นักวิจัยจากวิทยาลัยแพทย์กรอสแมน ของมหาวิทยาลัยนิวยอร์ก วิจัยเด็กทารกเกิดใหม่ 36 คนที่แม่ได้รับวัคซีนของไฟเซอร์หรือโมเดอร์นาครบสองโดสก่อนให้กำเนิด และพบว่าเด็กทารกทุกคนมีแอนติบอดี้หลังคลอด 
 
อย่างไรก็ตามแผลการศึกษาชิ้นนี้ไม่ได้ระบุว่าเด็กทารกเหล่านี้มีภูมิต้านทานต่อโรคโควิด-19 มากเท่าใด หรือจะมีภูมิต้านทานอยู่นานเพียงใด 
 
นักวิทยาศาสตร์ยังพบด้วยว่า ร่างกายของหญิงตั้งครรภ์พัฒนาแอนติบอดี้เพื่อตอบสนองต่อวัคซีนหรือการติดเชื้อ และส่งต่อแอนติบอดี้ไปยังทารกได้ผ่านทางสายสะดือหรือน้ำนม 
 
ดร. แอชลีย์ โรแมน หนึ่งในทีมวิจัย ระบุว่า การศึกษาชิ้นนี้เน้นย้ำให้เห็นถึงความสำคัญของการฉีดวัคซีนระหว่างตั้งครรภ์ และประสิทธิผลของวัคซีนในการป้องกันทั้งแม่และเด็กจากอาการเจ็บป่วยร้านแรง 
 
เมื่อเดือนที่แล้ว ศูนย์ควบคุมและป้องกันโรคของสหรัฐฯ ระบุว่า หญิงตั้งครรภ์ควรฉีดวัคซีนต้านโรคโควิด-19 โดยให้เหตุผลว่า มีหลักฐานที่แสดงถึงประโยชน์ของวัคซีนมากกว่าความเสี่ยงที่อาจได้รับ 
 
ขณะเดียวกัน ผลการศึกษาชิ้นใหม่ที่เผยแพร่ในวารสารทางการแพทย์ Nature Communications ค้นพบว่า ผู้ป่วยโรคโควิด-19 บางรายเกิด “ออโต้แอนติบอดี้” หรือแอนติบอดี้แบบทำลายตัวเอง ที่อาจกระตุ้นให้ระบบภูมิคุ้มกันโจมตีเยื่อในร่างกายที่แข็งแรงดี จนอาจทำให้เกิดอาการป่วยจากภาวะอักเสบในร่างกาย หรือ inflammation   
 
นักวิทยาศาสตร์จากมหาวิทยาลัยสแตนฟอร์ดพบออโต้แอนติบอดี้ในตัวอย่างเลือดของผู้ป่วยอย่างน้อย 50 เปอร์เซ็นต์ จากผู้ป่วยทั้งหมดเกือบ 150 คน ที่เข้ารับการรักษาในโรงพยาบาลด้วยโรคโควิด-19  เทียบกับออโต้แอนติบอดี้ที่พบในตัวอย่างเลือดของอาสาสมัครที่มีสุขภาพดี 15 เปอร์เซ็นต์ จากทั้งหมด 41 คน โดยนักวิจัยพบว่า แอนตีบอดี้ี้แบบทำลายตัวเองนี้อาจทำให้อาการของโรคโควิด- 19 แย่ลงได้ 
 
 
(ข้อมูลบางส่วนจากสำนักข่าว The Associated Press)",https://www.voathai.com/a/%e0%b8%9c%e0%b8%a5%e0%b8%a7%e0%b8%b4%e0%b8%88%e0%b8%b1%e0%b8%a2%e0%b8%8a%e0%b8%b5%e0%b9%89-%e0%b9%81%e0%b8%ad%e0%b8%99%e0%b8%95%e0%b8%b4%e0%b8%9a%e0%b8%ad%e0%b8%94%e0%b8%b5%e0%b9%89%e0%b8%88%e0%b8%b2%e0%b8%81%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99%e0%b9%82%e0%b8%84%e0%b8%a7%e0%b8%b4%e0%b8%94-%e0%b8%aa%e0%b9%88%e0%b8%87%e0%b8%95%e0%b9%88%e0%b8%ad%e0%b8%88%e0%b8%b2%e0%b8%81%e0%b9%81%e0%b8%a1%e0%b9%88%e0%b8%aa%e0%b8%b9%e0%b9%88%e0%b8%97%e0%b8%b2%e0%b8%a3%e0%b8%81%e0%b9%83%e0%b8%99%e0%b8%84%e0%b8%a3%e0%b8%a3%e0%b8%a0%e0%b9%8c-/6244698.html,"Sat, 25 Sep 2021 03:46:01 +0700"
“ซีดีซี” อนุมัติวัคซีนไฟเซอร์เข็มสามให้ประชากรสหรัฐฯ บางกลุ่ม,"ผู้อำนวยการศูนย์ควบคุมและป้องกันโรคของสหรัฐฯ หรือ ซีดีซี อนุมัติให้มีการใช้วัคซีนไฟเซอร์เข็มสามสำหรับประชาชนบางกลุ่มที่ฉีดวัคซีนครบโดสไปแล้วอย่างน้อยหกเดือน 
 
บุคลากรด่านหน้า เช่น ครู บุคลากรด้านสาธารณสุข และผู้ประกอบอาชีพที่เสี่ยงต่อการติดโรคโควิด-19 จะได้รับวัคซีนเข็มกระตุ้นนี้  เช่นเดียวกับประชาชนอายุ 65 ปีขึ้นไป ผู้อาศัยในบ้านพักคนชรา และประชาชนอายุ 50-64 ปีที่มีปัจจัยเสี่ยงด้านสุขภาพ 
 
โดยเมื่อคืนวันพฤหัสบดี แพทย์หญิงโรเชล วาเลนสกี ผู้อำนวยการซีดีซี ตัดสินใจเพิ่มบุคลการด่านหน้าให้อยู่ในกลุ่มบุคคลที่จะได้รับวัคซีนเข็มกระตุ้นนี้ได้ เพิ่มจากกลุ่มบุคคลเดิมที่คณะกรรมการที่ปรึกษาของซีดีซีได้แนะนำไว้ก่อนหน้านี้ 
 
เมื่อวันพุธ สำนักงานอาหารและยาสหรัฐฯ อนุมัติวัคซีนไฟเซอร์เข็มสามให้แก่ประชาชนอายุ 65 ปีขึ้นไป ผู้ที่มีความเสี่ยงต่อโรคร้ายแรง และผู้ที่สัมผัสกับเชื้อโคโรนาไวรัสเป็นประจำ 
 
ส่วนองค์การยาแห่งสหภาพยุโรปก็ระบุเมื่อวันพฤหัสบดีว่า ทางหน่วยงานอาจตัดสินใจว่าจะอนุมัติวัคซีนเข็มสามจากไฟเซอร์และไบโอเอนเท็คสำหรับประชาชนอายุ 16 ปีขึ้นไปหรือไม่ ในช่วงต้นเดือนตุลาคมนี้ 
 
ก่อนหน้านี้ หน่วยงานดังกล่าวอนุมัติให้มีการฉีดวัคซีนสองเข็ม อย่างไรก็ตาม การติดเชื้อในผู้ที่ฉีดวัคซีนแล้วทำให้องค์การนี้เร่งทบทวนการอนุมัติวัคซีนเข็มสามสำหรับประชาชนอายุ 16 ปีขึ้นไป โดยมีระยะห่างหลังจากเข็มสองหกเดือน 





ผู้นำประเทศแอฟริกาวิจารณ์โอกาสการเข้าถึงวัคซีนที่ไม่เท่าเทียม 
 
ประธานาธิบดีไซริล รามาโฟซา ของแอฟริกาใต้ กล่าวในสุนทรพจน์ทางวิดีโอต่อที่ประชุมสมัชชาใหญ่แห่งสหประชาชาติว่า วัคซีนทั่วโลกกว่า 82 เปอร์เซ็นต์เป็นของประเทศร่ำรวย และมีวัคซีนเพียงไม่ถึงหนึ่งเปอร์เซ็นต์ที่เป็นของประเทศที่มีรายได้ต่ำ 
 
ทางด้านศูนย์ควบคุมและป้องกันโรคของแอฟริการายงานว่า มีประชากรในทวีปแอฟริกาเพียงสี่เปอร์เซ็นต์เท่านั้นที่ได้รับวัคซีนครบโดสแล้ว 
 
ส่วนประธานาธิบดีเอ็มเมอร์สัน มนังกากวา ของซิมบับเว ก็ระบุว่า การกักตุนวัคซีนและการแจกจ่ายวัคซีนอย่างไม่เป็นธรรม จนทำให้เกิดการฉีดวัคซีนอย่างไม่ทั่วถึงทั่วโลกนี้เป็นสิ่งที่รับไม่ได้  
 
เขาระบุว่า การใช้แนวคิดเรื่องชาตินิยมกับวัคซีนเป็นเรื่องที่ย้อนแย้งกับหลักการที่ว่า “จะไม่มีผู้ใดปลอดภัยจนกว่าทุกคนจะปลอดภัย” และทุกคนในโลกควรเข้าถึงวัคซีนไม่ว่าจะอยู่ที่ใด มีฐานะอย่างไร หรือมีอายุเท่าใด",https://www.voathai.com/a/%e0%b8%8b%e0%b8%b5%e0%b8%94%e0%b8%b5%e0%b8%8b%e0%b8%b5-%e0%b8%ad%e0%b8%99%e0%b8%b8%e0%b8%a1%e0%b8%b1%e0%b8%95%e0%b8%b4%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99%e0%b9%84%e0%b8%9f%e0%b9%80%e0%b8%8b%e0%b8%ad%e0%b8%a3%e0%b9%8c%e0%b9%80%e0%b8%82%e0%b9%87%e0%b8%a1%e0%b8%aa%e0%b8%b2%e0%b8%a1%e0%b9%83%e0%b8%ab%e0%b9%89%e0%b8%9b%e0%b8%a3%e0%b8%b0%e0%b8%8a%e0%b8%b2%e0%b8%81%e0%b8%a3%e0%b8%aa%e0%b8%ab%e0%b8%a3%e0%b8%b1%e0%b8%90%e0%b8%af-%e0%b8%9a%e0%b8%b2%e0%b8%87%e0%b8%81%e0%b8%a5%e0%b8%b8%e0%b9%88%e0%b8%a1-/6244675.html,"Sat, 25 Sep 2021 03:23:37 +0700"
'กูเกิล' พัฒนาระบบสั่งการสมาร์ทโฟนด้วยสีหน้าเพื่อคนพิการ,"กูเกิล (Google) ระบุในวันพฤหัสบดี (23 กันยายน) ว่าผู้ที่มีความบกพร่องทางร่างกายและการพูด จะสามารถใช้สมาร์ทโฟน ที่มีระบบปฏิบัติการแอนดรอยด์ได้แบบไร้การสัมผัส ผ่านการใช้สีหน้าท่าทางต่างๆได้ ตามรายงานของเอเอฟพี


กูเกิล เปิดเผยในวันพฤหัสบดีว่า ทุกวัน ผู้คนใช้ระบบการสั่งการด้วยเสียงอย่าง 'Hey Google’ หรือใช้มือควบคุมสมาร์ทโฟน อย่างไรก็ตาม สิ่งนี้อาจเป็นไปไม่ได้สำหรับผู้ที่มีภาวะบกพร่องทางการเคลื่อนไหวและการพูด ซึ่งการสร้างระบบปฏิบัติการแอนดรอยด์ให้ทุกคนสามารถใช้งานได้นั้น กูเกิลจะพัฒนาเครื่องมือใหม่เพื่อให้ง่ายต่อการควบคุมสมาร์ทโฟนและการสื่อสารผ่านการแสดงสีหน้าต่างๆบนสมาร์ทโฟน และตอนนี้ทุกคนสามารถใช้การเคลื่อนไหวของดวงตาและใบหน้าเพื่อควบคุมสมาร์ทโฟนได้ นอกเหนือจากการใช้มือและเสียงแล้ว


ด้วยระบบการสั่งการเพื่อคนพิการนี้ กูเกิล ได้ใช้ระบบ machine learning และการทำงานของกล้องหน้าของสมาร์ทโฟน เพื่อตรวจจับการแสดงมีหน้าและการเคลื่อนไหวของดวงตาผู้ใช้ โดยผู้ใช้สามารถสแดนหน้าจอสมาร์ทโฟน และเลือกโหมดคำสั่งต่างๆได้ ด้วยการยิ้ม เลิกคิ้ว อ้าปาก หรือจะใช้การมองไปทางซ้าย ทางขวา หรือมองขึ้นก็ได้


โดยฟีเจอร์ใหม่เพื่อคนพิการอันแรก เรียกว่า Camera Switches ซึ่งจะช่วยให้ผู้ใช้แสดงสีหน้าแทนการใช้นิ้วกดหรือเลื่อนไปบนหน้าจอ เพื่อเลือกโหมดต่างๆของสมาร์ทโฟน ส่วนอีกฟีเจอร์ คือ Activate เป็นแอปพลิเคชันแอนดรอยด์ ที่ให้ผู้ใช้แสดงท่าทางเพื่อออกคำสั่งกับสมาร์ทโฟนได้ เช่น ส่งข้อความ หรือโทรออก


ทั้งนี้ แอปพลิเคชัน Activate สามารถใช้งานได้ในออสเตรเลีย อังกฤษ แคนาดา และสหรัฐฯ ได้แล้ว


ข้อมูลจากศูนย์ควบคุมและป้องกันโรคแห่งสหรัฐฯ หรือ CDC ประเมินว่า มีผู้คนในวัยผู้ใหญ่ 61 ล้านคนในสหรัฐฯ ที่มีภาวะบกพร่องทางการเคลื่อนไหวและการพูด ซึ่งเป็นแรงผลักดันให้กูเกิล และบริษัทคู่แข่งอย่างแอปเปิล (Apple) และไมโครซอฟต์ (Microsoft) ต้องพัฒนาผลิตภัณฑ์และบริการที่ช่วยให้คนพิการ หรือคนสูงอายุสามารถเข้าถึงอุปกรณ์อิเล็กทรอนิกส์ต่างๆ ได้มากขึ้น


ที่ผ่านมา ไมโครซอฟต์ ที่ระบุว่าการเข้าถึงอุปกรณ์ของผู้พิการเป็นสิ่งจำเป็นในการเพิ่มขีดความสามารถให้กับทุกคนด้วยเครื่องมือเทคโนโลยี และตั้งเป้าออกแบบระบบที่รองรับองค์กร ห้องเรียน และในครัวเรือน


ส่วนกูเกิล ระบบผู้ช่วยดิจิทัลแบบสั่งการด้วยเสียงที่มาพร้อมกับสมาร์ทโฟน สามารถช่วยเหลือผู้ที่มีความบกพร่องทางการมองเห็นหรือเคลื่อนไหวได้ โปรแกรมที่ช่วยระบุและช่วยอ่านออกเสียงข้อความบนหน้าจอคอมพิวเตอร์หรือเว็บไซต์ รวมถึงระบบคำบรรยายอัตโนมัติตามคลิปวิดีโอต่างๆ


ฝั่งแอปเปิล ได้พัฒนา AssistiveTouch ในสมาร์ทโฟนและนาฬิกา Apple Watch ที่ทำให้ควบคุมอุปกรณ์เหล่านี้ด้วยนิ้วหรือกำมือได้ และยังทำงานด้วยระบบ VoiceOver เพื่อให้ใช้ Apple Watch ด้วยมือเดียว ในระหว่างที่กำลังเดินด้วยไม้เท้า หรือมีสุนัขช่วยเหลือลากจูงอยู่ได้


(ที่มา: AFP)",https://www.voathai.com/a/google-smartphone-for-disabled-people-09242021/6244586.html,"Sat, 25 Sep 2021 02:19:08 +0700"
"อธิบายเรื่อง ""เพดานหนี้"" เหตุใดจึงกลายเป็น ""อาวุธทางการเมือง"" ในอเมริกา","ขณะนี้ ความกังวลเรื่องรัฐบาลสหรัฐฯ ""กู้เงินเกินเพดานหนี้"" เป็นประเด็นร้อนในอเมริกา คำถามที่น่าสนใจคือจริงๆเเล้วนักการเมืองในสภากำลังถกเถียงกันเรื่องอะไร?


สำนักข่าวเอพี (Associated Press) เสนอรายงานที่อธิบายในเรื่องนี้ โดยมีเนื้อหาดังนี้


การตั้งเพดานหนี้ เป็นเเนวคิดที่มีมาเกือบหนึ่งร้อยปีในสหรัฐฯ​ โดยรัฐสภากำหนดว่ารัฐบาลห้ามกู้เงินเกินมูลค่าเท่าใด และตั้งเเต่ปี ค.ศ. 1960 หรือ 61 ปีก่อน มีการเพิ่มเพดานหนี้และระงับการใช้เพดานหนี้ โดยสมาชิกรัฐสภาอเมริกันรวมทั้งหมดเกือบ 80 ครั้ง


แต่ในครั้งนี้ ความขัดเเย้งระหว่างพรรคเดโมเเครตเเละรีพับลิกันรุนเเรงขึ้น และนั่นหมายถึงการใช้เรื่องเพดานหนี้เป็นอาวุธทางการเมือง 


เมื่อวันอังคารที่ผ่านมาส.ส.เดโมเเครตลงมติสนับสนุนให้ระงับการใช้เพดานหนี้จนถึงปีหน้า ซึ่งน่าจะทำให้เกิดการโต้เถียงกับฝ่ายรีพับลิกันอย่างเผ็ดร้อนเมื่อแผนระงับเพดานนี้ถูกพิจารณาโดยวุฒิสภาซึ่งทั้งสองพรรคมีเสียงเท่ากันพอดี


อย่างไรก็ตาม รัฐบาลประธานาธิบดี โจไบเดนต้องการให้นักการเมืองทั้งสองพรรคประสานความเเตกต่างเเละร่วมมือกันในเรื่องนี้


หากว่าฝ่ายการเมืองไม่สามารถหาทางออกได้ การจัดสรรเงินงบประมาณให้หน่วยงานรัฐดำเนินไปจะยุติลงในเดือนตุลาคม และรัฐจะไม่มีเงินไปใช้หนี้ ซึ่งอาจสั่นคลอนเศรษฐกิจและสร้างความปั่นป่วนให้กับตลาดการเงิน


แม้ว่าจะไม่เห็นด้วยกับการระงับการใช้เพดานหนี้ แต่ผู้นำฝ่ายรีพับลิกันในวุฒิสภา ส.ว.มิตช์ เเม็คคอนเเนลล์ กล่าวเมื่อวันพุธว่า จะไม่ปล่อยให้อเมริกาไม่สามารถชำระหนี้ได้




ประวัติการตั้งเพดานหนี้


ก่อนสงครามโลกครั้งที่หนึ่ง รัฐสภาอเมริกันจำเป็นต้องอนุมัติการออกพันธบัตรทุกๆครั้ง การตั้งเพดานหนี้เป็นเครื่องมือช่วยในการสนับสนุนการเงินต่อการทำสงครามโดยสภาไม่ต้องลงมติทุกครั้งเมื่อทางการออกพันธบัตร


แม้ว่าจุดเริ่มต้น จะเพื่อให้รัฐทำงานง่ายขึ้น เเต่เมื่อเวลาผ่านไปการตั้งเพดานหนี้กลายเป็นหัวข้อขัดเเย้งทางการเมือง 


สำนักงานงบประมาฯแห่งรัฐสภาอเมริกัน หรือ Congressional Budget Office ประเมินว่าสหรัฐฯจะขาดดุลงบประมาณปีละ 1 ล้านล้านดอลลาร์ ไปเรื่อยๆในอีก 10 ปีจากนี้ ซึ่งเป็นผลมาจากเงินที่ใช้เพื่อพยุงเศรษญกิจในยามวิกฤตและมาตรการรับมือการระบาดของโคโรนาไวรัส ขณะเดียวกันรัฐก็ต้องใช้จ่ายเงินในโครงการประกันสังคม และการช่วยเหลือประชาชนด้านประกันสุขภาพ


เพดานหนี้ของสหรัฐฯอยู่ที่ระดับใด?


ขณะนี้เพดานหนี้ของอเมริกาอยู่ที่ 28.4 ล้านล้านดอลลาร์ ซึ่งมากกว่าขนาดเศรษฐกิจอเมริกัน


ในช่วงรัฐบาลอดีตประธานาธิบดีโดนัลด์ ทรัมป์ มีการระงับใช้เพดานหนี้ 3 ครั้ง โดยครั้งสุดท้ายเกิดขึ้นผ่านการร่วมมือของนักการเมืองทั้งสองพรรค เมื่อปี ค.ศ. 2019 ซึ่งมูลค่าหนี้ตอนนั้นอยู่ที่ 22 ล้านล้านดอลลาร์


รัฐบาลไบเดนมองว่าการระงับการใช้เพดานหนี้และไม่ปล่อยให้รัฐหมดความสามารถในการชำระหนี้ได้ ควรเป็นการทำงานร่วมประสานความเเตกต่างของพรรคเดโมเเครตเเละรีพับลิกัน เพื่อเป็นการส่งสัญญาณต่อตลาดการเงินว่ารัฐบาลมีความรับผิดชอบทางการคลัง


นักวิเคราะห์ของ Moody’s Analytics ระบุว่า หากเหตุการณ์ทางตันเรื่องเพดานหนี้ส่งผลให้เกิดเศรษฐกิจถดถอย ประชาชน 6 ล้านรายจะตกงาน และตลาดหุ้นอาจร่วงลง จนทำให้สินทรัพย์ของครอบครัวอเมริกันสูญไปเป็นมูลค่ารวม 15 ล้านล้านดอลลาร์


เหตุใดรีพับลิกันจึงต่อต้านการเพิ่มเพดานหนี้?


ส.ว.เเม็คคอนเเนลล์และสมาชิกพรรครีพับลิกัน มองว่าการเพิ่มเพดานกู้เงิน เกี่ยวข้องกับความพยายามของประธานาธิบดีไบเดน ที่จะขึ้นภาษีเศรษฐีและบริษัทอเมริกัน เพื่อนำเงินไปใช้ในโครงการสวัสดิการต่างๆ รวมถึงเป็นเงินทดเเทนการลดหย่อนภาษีชนชั้นกลาง


เเม็คคอนเเนลล์ กล่าวว่าการขึ้นภาษีของไบเดนจะสร้างความเดือนร้อนที่ชนชั้นกลางได้รับผลร้ายด้วย เขาบอกด้วยว่าเเนงทางของไบเดนจะเปลี่ยนประเทศไปสู่เเนวทาง ""สังคมนิยม""


ผลการสำรวจความเห็นประชาชนโดย Pew Research Center ชี้ให้เห็นว่าผู้มีสิทธิ์เลือกตั้งอเมริกัน รู้สึกไม่ค่อยกังวลเท่าใดกับเพดานหนี้ ท่ามกลางการระบาดของโควิด-19 โดยมีผู้ตอบเเบบสอบถามร้อยละ 47 ที่บอกว่าเรื่องขาดดุลงบประมาณเป็น ""ปัญหาที่ใหญ่มาก"" เทียบกับร้อยละ 55 เมื่อ 3 ปีก่อน




เหตุใดจึงไม่ยกเลิกเพดานหนี้ไปเลย?


หากว่าพิจารณาถึงทางออกของปัญหาเพดานหนี้ แนวคิดหนึ่งคือการเลิกตั้งเพดานหนี้ เพื่อที่ว่าประเด็นนี้จะได่้ไม่เป็นหัวข้อต่อรองทางการเมืองอีกต่อไป


แหล่งข่าวของรัฐบาลไบเดนที่ไม่ประสงค์จะออกนามบอกกับสำนักข่าวเอพีว่า ทำเนียบขาวจะสนับสนุนเเนวทางนี้ ก็ต่อเมื่อนักการเมืองในรัฐสภาแสดงการสนับสนุนเช่นกัน


ขณะนี้มีผู้ที่ทำงานให้กับทั้งพรรคเดโมเเครตและรีพับลิกันบางคนที่เห็นด้วยการเรื่องนี้


เจสัน เฟอร์เเมน อาจารย์จากมหาวิทยาลัยฮาร์เวิร์ด อดีตที่ปรึกษาด้านเศรษฐกิจของอดีตประธานาธิบดีบารัค โอบามา ร่วมเขียนบทความกับ โรหิต คูมาร์ อดีตที่ปรึกษาของวุฒิสมาชิกเเม็คคอนเนลล์ ในหลังสือพิมพ์ Wall Street Journal เมื่อ 4 ปีก่อน โดยทั้งสองคนสนับสนุนให้เลิกการตั้งเพดานหนี้


(ที่มา: สำนักข่าวเอพี)",https://www.voathai.com/a/explainer-debt-limit-of-the-us-government-why-its-hot-issue/6244284.html,"Fri, 24 Sep 2021 23:22:40 +0700"
ผู้นำอินโดนีเซีย-เจ้าภาพจัด G20 เตรียมยก ‘เศรษฐกิจสีเขียว’ เป็นวาระหลักในปีหน้า,"เมื่อวันพุธที่ผ่านมาตามเวลาท้องถิ่นของสหรัฐฯ สำนักข่าวเอพีรายงานว่า ผู้นำอินโดนีเซีย นายโจโก วิโดโด้ ได้กล่าวต่อที่ประชุมสมัชชาใหญ่ของสหประชาชาติ (UNGA) ที่นครนิวยอร์กผ่านวีดีโอที่ถูกบันทึกไว้ล่วงหน้าว่า การเข้าถึงประชากรทุกภาคส่วนและการพัฒนาประเทศให้ยั่งยืนด้วยเศรษฐกิจสีเขียวนั้นจะเป็นประเด็นสำคัญในวาระการประชุมสุดยอดกลุ่มผู้นำ G20 ที่จะมีการจัดขึ้นในปีหน้าที่เกาะบาหลีและมีอินโดนีเซียเป็นเจ้าภาพ


กลุ่ม G20 นั้นมีความสำคัญมากต่อเศรษฐกิจโลก เนื่องจากมีสมาชิกทั้งหมดถึง 19 ประเทศและมีสหภาพยุโรป (EU) ด้วย โดยกลุ่มประเทศเหล่านี้มีสัดส่วนประชากรราว 2 ใน 3 ของโลก และเมื่อพิจารณาขนาดของเศรษฐกิจของประเทศสมาชิกกลุ่มรวมกันแล้วจะสูงถึง 80 เปอร์เซ็นต์ของจีดีพีโลกเลยทีเดียว


ประธานาธิบดีวิโดโด้ กล่าวต่อที่ประชุมว่า “คำมั่นสัญญาของอินโดนีเซียมีความชัดเจนในเรื่องการรับมือต่อการเปลี่ยนแปลงสภาพภูมิอากาศ การพัฒนาไปสู่การเป็นสังคมคาร์บอนต่ำและการมีเทคโนโลยีสีเขียว” โดยผู้นำอินโดนีเซียเน้นว่า ประเทศที่กำลังพัฒนานั้นควรได้มีส่วนร่วมการพัฒนาแหล่งพลังการและเทคโนโลยีด้วย


เขายังได้พูดถึงการขอความร่วมมือกันจากสมาชิก G20 ทั้งหมด ในการปรับโครงสร้างของระบบสาธารณสุขโลกและการแบ่งปันทรัพยากรต่างๆ เช่นเงินทุนและวัคซีนหลากชนิด เพื่อที่สร้างมาตราฐานการเดินทางทั่วโลกที่ปลอดภัยขึ้นอีก




 


แคมเปญทางการเมืองผู้นำอินโดนีเซียที่ชนะเลือกตั้งถึงสองสมัย

เมื่อมองลึกลงไปถึงความเป็นมาของประธานาธิบดีวิโดโด้ที่ชนะการเลือกตั้งทั้งสองสมัยของอินโดนีเซียนั้น  จะเห็นได้ว่าแคมเปญหลักของนักการเมืองวัย 60 ปีคนนี้คือคำมั่นสัญญาที่จะจัดการปัญหาทุจริตคอร์รัปชั่น การพัฒนาระบบขนส่งต่างๆและการพัฒนาสิ่งแวดล้อมในประเทศที่มีประชากรมากที่สุดเป็นอันดับสี่ของโลก


ตามรายงานของบีบีซี อินโดนีเซียได้รับผลกระทบอย่างรุนแรงจากการเปลี่ยนแปลงของสภาพอากาศ โดยกรุงจาการ์ต้าซึ่งเป็นเมืองหลวงปัจจุบันของอินโดนีเซียนั้นจมลงทุกปี ปีประมาณ 25 เซนติเมตร ขณะนี้ พื้นที่มากกว่าครึ่งเมืองได้อยู่ใต้ระดับน้ำทะเลแล้ว ซึ่งผู้นำอินโดนีเซียได้ทำการประกาศว่า จะย้ายเมืองหลวงไปยังเกาะบอร์เนียวหลังจากที่เขาชนะเลือกตั้งสมัยที่สอง


รัฐบาลชุดประธานาธิบดีวิโดโด้นั้นยังสามารถดึงดูดเม็ดเงินของนักลงทุนต่างชาติจำนวนมากให้เข้ามาผลักดันเศรษฐกิจได้ แต่กฎหมายแรงงานของอินโดนเซียที่ถูกประกาศใช้เมื่อปีที่แล้วเพื่ออำนวยความสะดวกแก่นักลงทุนนั้นถูกคัดค้านด้วยการประท้วง โดยผู้ที่ไม่เห็นด้วยให้เหตุผลว่ากฎหมายดังกล่าวทำให้การคุ้มครองแรงงานและสิ่งแวดล้อมลดลง


นอกจากนี้ ศาลของอินโดเซียยังได้สั่งให้ประธานาธิบดีวิโดโด้และเจ้าหน้ารัฐบาลอีกหลายรายปรับปรุงคุณภาพอากาศในกรุงจาการ์ตาให้ดีขึ้น เนื่องจากมีการตรวจพบว่า การละเลยจากรัฐบาลส่งผลกระทบต่อสิทธิการสูดอากาศบริสุทธิ์ของประชากรอินโดนีเซีย


ทั้งนี้ ผู้นำอินโดนีเซียคนนี้บอกว่า ประเทศของเขาได้ลดการเกิดไฟป่าลงถึง 82 เปอร์เซ็นต์เมื่อเทียบกับปีก่อนหน้า อัตราการตัดไม้ป่าก็ยังลดลงมาที่สุดในรอบ 20 อีกด้วย แต่เขาก็จะเดินหน้าทำงานต่อไปเพื่อให้ตรงกับคำมั่นสัญญาเรื่องการรับมือต่อการเปลี่ยนแปลงสภาพภูมิอากาศที่อินโดนีเซียให้ไว้


นอกจากนี้ ประธานาธิบดีอินโดนีเซียยังได้พูดถึงเรื่องสำคัญอื่นๆ ที่ทุกประเทศต้องร่วมกันแก้ไข ทั้งเรื่องผลกระทบที่เด็กและสตรีได้รับจากความรุนแรงเกิดขึ้นในอัฟกานิสถาน เอกราชของชาวปาเลสไตน์ และความขัดแย้งทางการเมืองในประเทศเมียนมาร์",https://www.voathai.com/a/indonesia-joko-widodo-g20-bali-hosting-green-economy/6243190.html,"Fri, 24 Sep 2021 05:30:26 +0700"
‘อัลฟาเบต’ ใช้ลำแสงวิ่งตรงส่งสัญญาณอินเตอร์เน็ตความเร็วสูงในอินเดีย-แอฟริกา,บริษัทเทคโนโลยีรายใหญ่มากมาย พยายามผลักดันการเข้าถึงอินเตอร์เน็ตให้ครอบคลุมทั่วโลก ล่าสุดบริษัทอัลฟาเบต บริษัทแม่ของกูเกิล โชว์ความสำเร็จในการพัฒนาการส่งสัญญาณอินเตอร์เน็ตความเร็วสูงให้กับพื้นที่ห่างไกล ด้วยต้นทุนที่ต่ำแต่ให้ประสิทธิภาพสูง ติดตามรายละเอียดจากคุณนีธิกาญจน์ กำลังวรรณ,https://www.voathai.com/a/alphabet-high-speed-internet-for-rural-area-09232021/6243111.html,"Fri, 24 Sep 2021 04:30:45 +0700"
ผลวิจัยชี้ 'สตรีมีครรภ์' ส่งต่อภูมิคุ้มกันให้ลูกได้หลังฉีดวัคซีนโควิด,"รายงานการศึกษาชิ้นใหม่ที่ตีพิมพ์ใน American Journal of Obstetrics and Gynecology: Maternal-Fetal Medicine สัปดาห์นี้ เปิดเผยว่า สตรีมีครรภ์ที่ฉีดวัคซีนป้องกันโควิด-19 แล้วสามารถส่งผ่านภูมิคุ้มกันโควิดไปให้ลูกน้อยในครรภ์ได้ 


นักวิจัยที่ Grossman School of Medicine มหาวิทยาลัยนิวยอร์ก ตรวจสอบระดับภูมิคุ้มกันของเด็กทารกเกิดใหม่ 36 คนที่มารดาได้รับวัคซีนโควิดของบริษัทไฟเซอร์หรือโมเดอร์นาก่อนคลอดบุตร และพบว่าเด็กทารกทั้ง 36 คนนั้นล้วนมีภูมิคุ้มกันโควิดเมื่อแรกเกิดด้วย


อย่างไรก็ตาม การศึกษาครั้งนี้มิได้บ่งชี้ว่าเด็กทารกเหล่านั้นสามารถต้านทานโควิดได้ดีหรือไม่ หรือภูมิคุ้มกันนั้นจะคงอยู่นานแค่ไหน


นักวิทยาศาสตร์พบว่า สตรีมีครรภ์สามารถสร้างภูมิคุ้มกันขึ้นมาได้หลังจากได้รับวัคซีนหรือหลังจากติดเชื้อโคโรนาไวรัส และส่งผ่านให้กับลูกในครรภ์ผ่านสายสะดือหรือการให้นมบุตร


เมื่อเดือนที่แล้ว ศูนย์ควบคุมและป้องกันโรคของสหรัฐฯ หรือ ซีดีซี กระตุ้นให้สตรีมีครรภ์หรือสตรีที่เพิ่งคลอดบุตรเข้ารับวัคซีนโควิด โดยระบุว่ามีประโยชน์มากกว่าความเสี่ยงที่จะเกิดขึ้น


ขณะเดียวกัน รายงานการวิจัยอีกชิ้นหนึ่งซึ่งตีพิมพ์ในวารสารการแพทย์ Nature Communications พบว่า ผู้ป่วยโควิด-19 บางคนได้สร้าง ""ออโตแอนติบอดี"" หรือ ""ภูมิคุ้มกันแบบทำลายตัวเอง"" ซึ่งอาจทำให้ระบบภูมิคุ้มกันของบุคคลนั้นโจมตีเนื้อเยื่อที่แข็งแรงและทำให้เกิดอาการอักเสบขึ้น 


โดยนักวิทยาศาสตร์ที่มหาวิทยาลัยสแตนฟอร์ด พบ""ออโตแอนติบอดี"" ในตัวอย่างเลือดของผู้ป่วยโควิดอย่างน้อย 50% ของผู้ป่วยโควิดเกือบ 150 คนที่เข้ารับการรักษาในโรงพยาบาล เทียบกับ 15% ที่พบในเลือดของอาสาสมัครที่ร่างกายแข็งแรงดี 


นักวิจัยเชื่อว่าออโตแอนติบิดีนี้อาจเป็นปัจจัยหนึ่งที่ทำให้อาการป่วยโควิด-19 ของผู้ติดเชื้อบางคนมีอาการรุนแรงกว่าปกติด้วย 


(ข้อมูลบางส่วนจากสำนักข่าวเอพี และรอยเตอร์)",https://www.voathai.com/a/vaccinated-pregnant-women-can-pass-on-covid-19-antibodies-to-unborn-children-study/6242756.html,"Fri, 24 Sep 2021 03:41:32 +0700"
'ออสเตรเลีย' ตั้งเป้าเปิดประเทศรับชาวต่างชาติคริสต์มาสนี้,"รัฐบาลออสเตรเลียเตรียมเปิดพรมแดนรับชาวต่างชาติเข้าประเทศในช่วงเทศกาลคริสต์มาสปลายปีนี้ ""เป็นอย่างช้า"" หลังจากใช้มาตรการปิดประเทศมานาน 18 เดือนเพื่อควบคุมการระบาดของโควิด-19


รัฐมนตรีว่าการกระทรวงการค้า การท่องเที่ยวและการลงทุนของออสเตรเลีย แดน เทฮาน กล่าวว่า ออสเตรเลียจะเริ่มผ่อนคลายข้อจำกัดด้านการเดินทางที่ถือว่าเข้มงวดที่สุดประเทศหนึ่ง เมื่อประชาชนชาวออสเตรเลียได้รับวัคซีนโควิดครบโดสถึง 80% โดยปัจจุบัน ประชากรอายุเกิน 16 ปีในออสเตรเลียได้รับวัคซีนโควิดครบโดสแล้วเกือบ 50% 


ออสเตรเลียเริ่มปิดประเทศมาตั้งแต่เดือนมีนาคมปีที่แล้ว โดยห้ามชาวต่างชาติส่วนใหญ่เข้าประเทศ และกำหนดโควตาสำหรับพลเมืองออสเตรเลียที่ต้องการเดินทางกลับเข้าประเทศ ซึ่งจะต้องเข้ารับการกักตัวเป็นเวลา 14 วันเมื่อเดินทางมาถึงด้วย ส่วนชาวออสเตรเลียที่ต้องการเดินทางออกนอกประเทศจะต้องได้รับอนุญาตจากรัฐบาลเสียก่อน




 


ที่ผ่านมา ออสเตรเลียคือประเทศประชาธิปไตยเพียงประเทศเดียวในโลก ที่ปฏิเสธไม่ให้ประชาชนของตนกลับเข้าประเทศเนื่องจากระบบการกักตัวตามโรงแรมไม่เพียงพอรองรับ และมีการจำกัดการเดินทางออกนอกประเทศไปพร้อม ๆ กัน 


มาตรการจำกัดการเดินทางที่เข้มงวดของรัฐบาลกรุงแคนเบอร์รา ทำให้มีพลเมืองออสเตรเลียจำนวนมากที่ตกค้างอยู่ในต่างประเทศ โดยข้อมูลของกระทรวงการต่างประเทศออสเตรเลียระบุว่า มีชาวออสเตรเลียลงชื่อขอกลับประเทศเป็นจำนวนมากกว่า 44,000 คน 


ทั้งนี้ ภายใต้มาตรการเปิดประเทศที่จะนำมาใช้ ชาวออสเตรเลียที่จะกลับประเทศ และฉีดวัคซีนที่ได้รับการรับรองจากทางการออสเตรเลียแล้ว คือ วัคซีนของแอสตราเซเนกา ไฟเซอร์ โมเดอร์นา และจอห์นสันแอนด์จอห์นสัน จะสามารถกักตัวอยู่ที่บ้านได้


ทางการออสเตรเลียมีแผนจะทดลองใช้ ""หนังสือเดินทางวัคซีนแบบดิจิทัล"" เพื่อให้นักเดินทางจากประเทศต่าง ๆ รวมทั้งสหรัฐฯ อังกฤษ สิงคโปร์ และญี่ปุ่น สามารถเดินทางเข้ามาออสเตรเลียได้หลักฐานการฉีดวัคซีนครบโดสแล้ว ซึ่งอาจอยู่ในรูปของคิวอาร์โค้ด หรือแอปในโทรศัพท์มือถือ โดยคาดว่าจะสามารถนำมาใช้ได้จริงในช่วงปลายเดือนธันวาคม 


จนถึงขณะนี้ ออสเตรเลียรายงานผู้ติดเชื้อโคโรนาไวรัสสะสมราว 90,000 คน และเสียชีวิตแล้ว 1,186 คน",https://www.voathai.com/a/%e0%b8%ad%e0%b8%ad%e0%b8%aa%e0%b9%80%e0%b8%95%e0%b8%a3%e0%b9%80%e0%b8%a5%e0%b8%b5%e0%b8%a2-%e0%b8%95%e0%b8%b1%e0%b9%89%e0%b8%87%e0%b9%80%e0%b8%9b%e0%b9%89%e0%b8%b2-%e0%b9%80%e0%b8%9b%e0%b8%b4%e0%b8%94%e0%b8%9b%e0%b8%a3%e0%b8%b0%e0%b9%80%e0%b8%97%e0%b8%a8-%e0%b8%a3%e0%b8%b1%e0%b8%9a%e0%b8%8a%e0%b8%b2%e0%b8%a7%e0%b8%95%e0%b9%88%e0%b8%b2%e0%b8%87%e0%b8%8a%e0%b8%b2%e0%b8%95%e0%b8%b4-%e0%b8%84%e0%b8%a3%e0%b8%b4%e0%b8%aa%e0%b8%95%e0%b9%8c%e0%b8%a1%e0%b8%b2%e0%b8%aa/6242759.html,"Fri, 24 Sep 2021 03:36:42 +0700"
ยูเอ็น: รัฐบาลทหารเมียนมาอาจกระทำการเข้าข่าย 'ก่ออาชญากรรมต่อมวลมนุษย์',"ผู้ตรวจสอบของสหประชาชาติประจำเมียนมา กล่าวหารัฐบาลทหารเมียนมาว่ากระทำการโจมตีอย่างเป็นระบบต่อประชาชนชาวเมียนมาซึ่งอาจเข้าข่าย ""การก่ออาชญากรรมต่อมวลมนุษย์""


ผู้เสนอรายงานพิเศษของสหประชาชาติ โธมัส แอนดรูว์ ส่งรายงานการตรวจสอบสถานการณ์ในเมียนมาต่อสภาสิทธิมนุษยชนของสหประชาชาติในวันพุธ โดยมีหลักฐานเป็นเอกสารที่แสดงให้เห็นถึงการก่ออาชญากรรมหมู่ต่อประชาชน


พร้อมระบุว่ามีชาวเมียนมาถูกสังหารมากกว่า 1,100 คน ถูกจับกุมคุมขังโดยไม่มีการพิจารณาคดีอีกอย่างน้อย 8,000 คน และต้องย้ายถิ่นฐานอีกกว่า 230,000 คน นับตั้งแต่เกิดการรัฐประหารในเมียนมาเมื่อวันที่ 1 กุมภาพันธ์ปีนี้




 


แอนดรูว์ บรรยายรายละเอียดการสังหารผู้ประท้วงตามท้องถนน การทุบตีและทำทรมานผู้ถูกจับกุม การโจมตีด้วยระเบิดและเครื่องยิงจรวดแบบอาร์พีจีใส่หมู่บ้านหลายแห่ง โดยที่ไม่มีการละเว้นผู้ใดไม่ว่าจะเป็นผู้หญิงหรือเด็ก


รายงานชิ้นนี้ระบุว่า มีเด็กอายุระหว่าง 14 เดือน ถึง 17 ปี อย่างน้อย 75 คน ถูกกองกำลังทหารเมียนมาสังหารตั้งแต่เดือนกุมภาพันธ์ถึงกรกฎาคม


โธมัส แอนดรูว์ กล่าวว่า ""ได้รับรายงานที่น่าเชื่อถือว่า มีเด็กเล็กหลายคนถูกทรมาน รวมทั้งเด็กชายสองคนที่ถูกปล่อยให้อดอาหารและถูกใช้แท่งเหล็กร้อนนาบที่ขา"" และว่า ""ขณะนี้รัฐบาลทหารเมียนมากำลังใช้วิธีการที่เลวร้าย รวมทั้งการลงโทษและลักพาตัวสมาชิกครอบครัวของผู้ที่ออกหมายจับแต่ทางการยังไม่สามารถจับกุมตัวได้""




 


ผู้เสนอรายงานพิเศษของสหประชาชาติ ชี้ว่าประชาชนจำนวนมากต่างไม่ยอมจำนนต่อการกดขี่ปราบปรามของรัฐบาลทหาร มีการจัดตั้งรัฐบาลเงาหรือ รัฐบาลเอกภาพแห่งชาติ โดยอดีตสมาชิกของรัฐบาลพลเรือนที่ถูกยึดอำนาจและบรรดาผู้นำกลุ่มชาติพันธุ์ต่าง ๆ ขณะที่ประชาชนทั่วไปต่างลุกขึ้นจับปืนและก่อตั้งกองกำลังป้องกันตนเองภาคประชาชน หรือ People’s Defense Forces (PDF) เพื่อรักษาความปลอดภัยตามหมู่บ้านต่าง ๆ 


อย่างไรก็ตาม นายแอนดรูว์ยิืนยันว่า เสรีภาพในเมียนมาจะไม่สามารถเกิดขึ้นได้หากไม่มีการสนับสนุนและการลงมืออย่างเป็นรูปธรรมจากประชาคมโลก โดยเขาแสดงความเห็นไว้ในรายงานว่า ""ความพยายามด้วยความตั้งใจที่ดีของผู้ที่ต้องการยุติความรุนแรงในเมียนมาผ่านการเจรจาจะไม่มีทางประสบความสำเร็จ ตราบเท่าที่รัฐบาลทหารเมียนมายังคงไม่มีความต้องการที่จะยุติความโหดร้ายป่าเถื่อนนี้ ซึ่งดูเหมือนจะยิ่งรุนแรงขึ้น""


และว่า สิ่งที่นานาประเทศกำลังทำอยู่ในปัจจุบันเพื่อยับยั้งสถานการณ์ในเมียนมา ยังไม่ได้ผล




 


ผู้ตรวจสอบของสหประชาชาติเรียกร้องให้ประชาคมโลกร่วมมือกัน และใช้มาตรการลงโทษที่มุ่งเป้าไปที่รัฐบาลทหารเมียนมาโดยตรง เช่น การคว่ำบาตรบริษัทน้ำมันและก๊าซธรรมชาติของเมียนมาซึ่งถือเป็นแหล่งรายได้สำคัญของประเทศ ตลอดจนการคว่ำบาตรการขายอาวุธและเทคโนโลยีทางการทหารให้แก่เมียนมาซึ่งจะช่วยรักษาชีวิตประชาชนจำนวนมากได้ด้วย",https://www.voathai.com/a/myanmar-junta-violations-may-amount-to-crimes-against-humanity/6242762.html,"Fri, 24 Sep 2021 03:00:02 +0700"
วอลโว เอาใจสายวีแกน ด้วยดีไซน์ปลอดหนังสัตว์,"วอลโว ผู้ผลิตรถสัญชาติสวีเดน เปิดเผยในวันพฤหัสบดีว่า ทางบริษัทพร้อมปฏิวัติงานออกแบบรถของตนให้มีลักษณะความเป็น “วีแกน” ด้วยการงดใช้วัสดุหนังสัตว์ทั้งหมด และหันมาใช้วัสดุชีวภาพที่ได้รับการรีไซเคิลมาแล้ว เพื่อตอบสนองความต้องการของผู้บริโภคที่ต้องการผลิตภัณฑ์ที่ใช้วัสดุซึ่งมีที่มาจากแหล่งที่ยั่งยืน


โรบิน เพจ หัวหน้าทีมดีไซน์ของวอลโว บอกกับผู้สื่อข่าวรอยเตอร์ ว่า บริษัทเล็งเห็นว่า เริ่มมีลูกค้ากลุ่มใหม่ที่สนใจมากกว่าตัวยานยนต์ และมองหาเรื่องราวด้านจริยธรรมที่เกี่ยวเนื่องกันด้วย อย่างเช่น ประเด็นที่ว่าวัสดุที่ใช้นั้นมาจากที่ไหน เป็นต้น


วอลโว เปิดเผยด้วยว่า การเปลี่ยนแปลงในด้านนี้เป็นการตอบโจทย์ของผู้บริโภคที่มีความกังวลด้านสวัสดิภาพสัตว์ ในอุตสาหกรรมผลิตหนังสัตว์ และผลกระทบของการทำฟาร์มปศุสัตว์ต่อสิ่งแวดล้อม ซึ่งเป็นไปในทิศทางเดียวกันกับนโยบายของบริษัทที่มุ่งเน้นเรื่องความยั่งยืน ผ่านแผนผลิตรถพลังงานไฟฟ้าเต็มรูปแบบภายในปี ค.ศ. 2030 ด้วย




 


ปัจจุบัน รถยนต์วอลโวขับเคลื่อนด้วยพลังงานไฟฟ้า รุ่น C40 Recharge นั้นเป็นรุ่นที่ปลอดวัสดุหนังสัตว์ทั้งคันอยู่แล้ว และทางบริษัทกำลังศึกษางานออกแบบวัสดุทดแทนอื่นๆ เช่น Nordico ซึ่งผลิตจากวัสดุเหลือใช้จากธุรกิจป่าไม้ ไม้ก๊อกที่ถูกรีไซเคิลมาแล้ว และขวดพลาสติก เป็นต้น


นอกจากนั้น วอลโว ยังกำลังเล็งจะใช้วัสดุโพลีเอสเตอร์ที่นำกลับมาใช้ใหม่อีกครั้ง เพื่อหวังช่วยลดคาร์บอนฟุตพริ้นท์ (Carbon Footprint) หรือ ปริมาณรวมของก๊าซคาร์บอนไดออกไซด์ และก๊าซเรือนกระจกอื่นๆ ที่ปล่อยออกมาจากผลิตภัณฑ์หรือบริการ รวมทั้ง วัสดุลินินที่ทำมาจากต้นปอที่ปลูกในสวีเดน อีกด้วย


 


(ที่มา: สำนักข่าว รอยเตอร์)",https://www.voathai.com/a/volvo-vegan-leatherless-design-sustainable-sourcing-materials/6243063.html,"Fri, 24 Sep 2021 02:54:06 +0700"
ปลั๊กเดียวอยู่! อียู เตรียมบังคับผู้ผลิตสมาร์ทโฟนให้ใช้หัวชาร์จแบบเดียวกันทั้งหมด,"สหภาพยุโรป (อียู) ประกาศในวันพฤหัสบดีว่า ทางกลุ่มจะดำเนินแผนงานบังคับให้ผู้ผลิตสมาร์ทโฟนทั้งหลาย เลือกใช้หัวชาร์จแบบเดียวกัน เพื่อช่วยแก้ปัญหาความสับสนในกลุ่มผู้ใช้งานที่มีอุปกรณ์ต่างแบรนด์อยู่ในมือ ตามรายงานของสำนักข่าว เอพี


รายงานข่าวระบุว่า คณะกรรมาธิการยุโรป ซึ่งเป็นฝ่ายบริหารของอียู เสนอร่างกฎหมายที่จะบังคับให้ผู้ผลิตโทรศัพท์สมาร์ทโฟนทั้งหมดหันมาใช้หัวชาร์จแบบ USB-C เพียงแบบเดียว เนื่องจากทุกรายใช้เทคโนโลยีดังกล่าวอยู่แล้ว


หลังมีรายงานเกี่ยวกับร่างกฎหมายดังกล่าวออกมา แอปเปิล (Apple) ออกมาแสดงความกังวลว่า เงื่อนไขใหม่นี้จะกลายมาเป็นอุปสรรคต่อการพัฒนานวัตกรรมใหม่ๆ และเป็นผลเสียต่อผู้บริโภค แม้ว่า โทรศัพท์ไอโฟนรุ่นล่าสุดจะมาพร้อมกับสายชาร์จที่ใช้งานกับหัวชาร์จแบบไลท์นิง (Lightning charging port) ซึ่งเป็นเอกลักษณ์ของตนเองแต่สามารถเสียบเข้ากับช่อง USB-C ได้แล้วก็ตาม


อย่างไรก็ตาม คำประกาศของอียูนั้นได้รับเสียงตอบรับและชื่นชมยินดีจากผู้คนหลายล้าน ที่มีปัญหาต้องคอยหาสายชาร์จที่ถูกต้องสำหรับโทรศัพท์ของตนอยู่เป็นประจำ


นอกจากการอำนวยความสะดวกให้ผู้บริโภคแล้ว อียู ยังตั้งใจจะใช้นโยบายนี้เพื่อช่วยลดปริมาณขยะอิเลกทรอนิกส์ในยุโรปที่มีมากถึง 11,000 ตันต่อปีด้วย


อียู รายงานว่า โดยปกติแล้ว ประชาชนในประเทศสมาชิกสหภาพยุโรปนั้นมีสายและหัวชาร์จในมืออยู่อย่างน้อย 3 ชุด และใช้งานจริงๆ เป็นประจำเพียง 2 ชุด ขณะที่มีผู้คนราว 38 เปอร์เซ็นต์ที่บอกว่า ตนประสบปัญหาไม่สามารถชาร์จมือถือได้อย่างน้อย 1 ครั้ง เพราะหาสายและหัวชาร์จที่ใช้กับมือถือของตนไม่เจอ


ทั้งนี้ ในแต่ละปี มีการจำหน่ายมือถือหรืออุปกรณ์อิเลกทรอนิกส์แบบพกพาในอียูถึงกว่า 420 ล้านเครื่อง


นอกจากเนื้อหาที่จะบังคับให้ผู้ผลิตสมาร์ทโฟนหันมาใช้หัวชาร์จแบบเดียวกันแล้ว อียู ยังระบุให้มีการจัดทำมาตรฐานเทคโนโลยีการชาร์จแบบรวดเร็วขึ้นมาด้วย และให้ผู้บริโภคมีสิทธิ์ที่จะเลือกว่า จะซื้ออุปกรณ์ชิ้นใหม่พร้อมตัวชาร์จหรือไม่ ซึ่งภายใต้นโยบายทั้งหมดนี้ อียู คาดว่าจะช่วยผู้บริโภคทั้งหมดประหยัดเงินได้ถึงปีละ 293 ล้านดอลลาร์


 


(ที่มา: สำนักข่าว เอพี)",https://www.voathai.com/a/eu-european-commission-smartphone-charger-usb-c-legislation/6243007.html,"Fri, 24 Sep 2021 02:14:40 +0700"
หอการค้าต่างชาติ ชี้ นโยบายเมินเทคโนโลยีต่างชาติของจีนอาจกระทบการขยายตัวทางเศรษฐกิจของประเทศ,"กลุ่มธุรกิจต่างชาติชี้ว่า การที่รัฐบาลคอมมิวนิสต์จีนเดินหน้าแผนงานคุมเข้มอุตสาหกรรมต่างๆ และลดการพึ่งพาเทคโนโลยีจากต่างประเทศ อาจส่งผลกระทบต่ออัตราการขยายตัวทางเศรษฐกิจของประเทศได้ ตามรายงานของสำนักข่าว เอพี


หอการค้าสหภาพยุโรป (อียู) ประจำประเทศจีน ให้ความเห็นในวันพฤหัสบดีตามเวลาท้องถิ่นด้วยว่า ทางการกรุงปักกิ่งควรจะยกเลิกนโยบายดังกล่าวเสีย และหันมาเปิดตลาดที่รัฐเป็นผู้คุมอยู่นี้ให้กว้างขึ้นจะดีกว่า


คำเตือนจากหอการค้าอียูนี้มีออกมาขณะที่เศรษฐกิจของจีนอยู่ในขาลงอย่างต่อเนื่อง และตลาดแรงงานในประเทศเองกำลังหดตัวทั้งยังมีแต่ผู้ที่แก่ตัวลงเรื่อยๆ โดยที่นโยบายดังกล่าวยิ่งทำให้ความสัมพันธ์กับสหรัฐฯ และประเทศอื่นๆ ตึงเครียดขึ้น เนื่องจากรัฐบาลเหล่านั้นมองว่า จีนกำลังละเมิดข้อตกลงทางการค้าของตนอยู่


หอการค้าอียู ยังเตือนด้วยว่า รัฐบาลของประธานาธิบดี สี จิ้นผิง กำลังเสี่ยงที่จะยังยั้งการเกิดนวัตกรรมใหม่ๆ ด้วยการจำกัดการใช้อินเตอร์เน็ตและคุมเข้มธุรกิจเอกชนต่างๆ พร้อมมุ่งพัฒนาชิปประมวลผลและเทคโนโลยีอื่นๆ ขึ้นมาแทนของที่พัฒนาโดยสหรัฐฯ ยุโรป และญี่ปุ่น


ทั้งนี้ หอการค้าอียูประเมินว่า หากจีนทำการปฏิรูปตลาดเต็มรูปด้วยนโยบายเปิดกว้าง ผลผลิตทางเศรษฐกิจต่อหัวของประเทศจะเพิ่มขึ้น 3.5 เท่าในช่วง 25 ปีข้างหน้า แต่หากมุ่งมั่นที่จะดำเนินนโยบายเพิ่มการพึ่งพาตนเอง อัตราผลผลิตดังกล่าวอาจจะขยายตัวเพียง 2 เท่าได้


นอกจากนั้น ทางหอการค้ายังอ้างข้อมูลจากกองทุนการเงินระหว่างประเทศ (IMF) ที่ประเมินว่า ความสามารถในการผลิตของจีนนั้นอยู่ที่ระดับเพียง 30 เปอร์เซ็นต์ของสหรัฐฯ ญี่ปุ่น และเยอรมนี ด้วย


IMF และนักเศรษฐศาสตร์หลายรายคาดการณ์ว่า เศรษฐกิจของจีนจะขยายตัว 8.5 เปอร์เซ็นต์ในปีนี้ เมื่อประเทศฟื้นตัวจากวิกฤตโควิด-19 เพิ่มขึ้น แต่อัตราการขยายตัวอาจจะหดลงเหลือเพียงไม่ถึง 5 เปอร์เซ็นต์หลังปี ค.ศ. 2025 เพราะจะมีประชากรสูงอายุเพิ่มมากขึ้น ซึ่งหมายถึงการใช้จ่ายภาครัฐด้านสวัสดิการสังคมที่จะพุ่งตามไปด้วย


ขณะเดียวกัน หอการค้าอเมริกันในจีนออกแถลงการณ์ที่มีเนื้อหาคล้ายๆ กัน และเรียกร้องให้กรุงปักกิ่งกลับมาดำเนินนโยบายออกวีซ่าเต็มรูปแบบตามปกติได้แล้วด้วย


 


(ที่มา: สำนักข่าว เอพี)",https://www.voathai.com/a/foreign-business-groups-china-self-reliance-policy-risk-economic-growth/6242960.html,"Fri, 24 Sep 2021 01:44:55 +0700"
จีนกระตุ้นกลุ่มจี-20 ยุติมาตรการลงโทษอัฟกานิสถานภายใต้ตาลิบัน,"รัฐมนตรีต่างประเทศจีนกระตุ้นให้บรรดารัฐมนตรีต่างประเทศของประเทศสมาชิกกลุ่มจี-20 ยุติการใช้มาตรการลงโทษต่ออัฟกานิสถานภายใต้การปกครองของกลุ่มตาลิบัน เพื่อช่วยให้อัฟกานิสถานต่อสู้กับวิกฤติการณ์ด้านมนุษยธรรมและปัญหาเศรษฐกิจ


รัฐมนตรีหวัง อี้ กล่าวในการประชุมออนไลน์ของรัฐมนตรีต่างประเทศกลุ่มจี-20 ในวันพฤหัสบดี ซึ่งมีขึ้นนอกรอบจากการประชุมสมัชชาใหญ่สหประชาชาติครั้งที่ 76 ณ นครนิวยอร์ก โดยบอกว่า ประเทศสมาชิกจำเป็นต้องรับบทบาทสำคัญในการช่วยเหลืออัฟกานิสถาน ในฐานะที่่เป็นเวทีความร่วมมือทางเศรษฐกิจระดับโลก 


และว่า ""ควรมีการยกเลิกมาตรการลงโทษหรือข้อจำกัดต่าง ๆ ต่ออัฟกานิสถานแต่เพียงด้านเดียวนั้นทั้งหมด""


ทั้งนี้ กลุ่มตาลิบันได้กลับมาปกครองอัฟกานิสถานอีกครั้งตั้งแต่เดือนที่แล้วหลังจากที่สหรัฐฯ ถอนทหารออกไป และทางการสหรัฐฯ ได้สั่งอายัดทรัพย์สินในคลังสำรองระหว่างประเทศของรัฐบาลอัฟกันมูลค่าหลายพันล้านดอลลาร์ ขณะที่ธนาคารโลกและกองทุนการเงินระหว่างประเทศ หรือ IMF ต่างปิดกั้นการเข้าถึงเงินทุนเพื่อการพัฒนาต่าง ๆ ของอัฟกานิสถานเช่นกัน




 


รมต.หวัง กล่าวว่า ""ทุนสำรองเงินตราระหว่างประเทศของอัฟกานิสถานคือสินทรัพย์แห่งชาติซึ่งควรเป็นของประชาชนอัฟกัน ไม่ใช่ถูกใช้เป็นเครื่องมือต่อรองเพื่อกดดันทางการเมืองต่ออัฟกานิสถาน"" และว่า ""จีนขอให้สมาชิกจี-20 ใช้มาตรการที่จำเป็นเพื่อช่วยอัฟกานิสถานบรรเทาความเดือดร้อนด้านการเงินและเศรษฐกิจ""


รัฐมนตรีต่างประเทศจีนยังขอให้สถาบันการเงินระหว่างประเทศให้ความช่วยเหลือด้านเงินทุนแก่อัฟกานิสถานสำหรับแก้ปัญหาความยากจน การพัฒนาอย่างยั่งยืน ตลอดจนโครงการก่อสร้างโครงสร้างพื้นฐานทางเศรษฐกิจต่าง ๆ รวมทั้งการจัดส่งความช่วยเหลือด้านมนุษยธรรมสำหรับชาวอัฟกัน


โดยทางรัฐบาลจีนได้ประกาศให้ความช่วยเหลือในรูปของวัสดุสิ่งของต่าง ๆ มูลค่า 31 ล้านดอลลาร์แก่อัฟกานิสถาน และบริจาควัคซีนโควิดอีกส่วนหนึ่งด้วย




รมต.หวัง อี้ ยังได้ขอให้รัฐบาลตาลิบันในกรุงคาบูลจัดทำโครงสร้างการบริหารประเทศที่ครอบคลุมและเปิดให้ทุกฝ่ายมีส่วนร่วม ภายใต้หลักการเคารพสิทธิมนุษยชนของสตรี เด็ก และชนกลุ่มน้อยต่าง ๆ 


ที่ผ่านมา สหรัฐฯ และประเทศอื่น ๆ เรียกร้องให้ตาลิบันจัดตั้งรัฐบาลที่เป็นตัวแทนของทุกฝ่าย เคารพสิทธิมนุษยชน และเลี่ยงการนำกฎหมายอิสลามที่เข้มงวดกลับมาใช้ในการปกครองประเทศอีก ก่อนที่จะมีการฟื้นความสัมพันธ์ทางการทูตหรือความร่วมมืออื่น ๆ กับตาลิบัน


ในสัปดาห์นี้ ตาลิบันประกาศแต่งตั้งคณะทำงานเพิ่มขึ้นในคณะรัฐมนตรีชุดใหม่ที่ล้วนมีแต่ผู้ชาย โดยระบุว่าเวลานี้กลุ่มชาติพันธุ์อัฟกันทุกกลุ่มได้มีตัวแทนในรัฐบาลชุดใหม่ของตาลิบันแล้ว อย่างไรก็ตาม การที่ยังไม่มีสตรีได้เข้าร่วมในคณะรัฐมนตรีชุดนี้สร้างความกังวลให้แก่นานาประเทศว่า ตาลิบันอาจจะไม่เปิดโอกาสทางการเมืองให้แก่ผู้หญิงตามที่ได้รับปากไว้


นอกจากนี้ สมาชิกในคณะรัฐบาลตาลิบันบางคนยังคงมีชื่ออยู่ในบัญชีดำของสหรัฐ และสหประชาชาติ ทำให้เป็นเรื่องยากที่สหรัฐฯ และประเทศต่าง ๆ จะยอมรับรัฐบาลตาลิบันชุดใหม่นี้",https://www.voathai.com/a/china-urges-g20-to-end-unilateral-sanctions-on-taliban-ruled-afghanistan-/6242751.html,"Fri, 24 Sep 2021 01:38:37 +0700"
ลุ้นผลเลือกตั้งผู้นำเยอรมนีคนใหม่ หลังเอ็กซิตโพลชี้สองพรรคตัวเต็งมีคะแนนสนับสนุนคู่คี่,"ทั่วโลกยังจับตาดูผลการเลือกตั้งผู้นำเยอรมนีคนใหม่หลังประชาชนผู้มีสิทธิ์ออกมาลงคะแนนในวันอาทิตย์ตามเวลาท้องถิ่น หลังเอ็กซิตโพลชี้ ตัวแทนพรรคสหภาพประชาธิปไตยคริสเตียนและพรรคสหภาพสังคมคริสเตียน (CDU/CSU) ซึ่งเป็นพรรคของนายกรัฐมนตรี อังเกลา แมร์เคิลและตัวแทนพรรคสังคมประชาธิปไตยเยอรมนี (SPD) ต่างได้เสียงสนับสนุนคู่คี่สูสี


รายงานผลเอ็กซิตโพลหลังการปิดหีบเลือกตั้งในเยอรมนีแสดงให้เห็นว่า อาร์มิน ลาเชต ตัวแทนพรรค CDU/CSU และ โอลาฟ ชอลซ์ รัฐมนตรีคลังและรองนายกรัฐมนตรีที่กำลังจะหมดวาระดำรงตำแหน่งซึ่งเป็นตัวแทนพรรค SPD น่าจะได้รับคะแนนเสียงที่ใกล้เคียงกันมาก โดย ชอลซ์ มีเสียงสนับสนุนนำคู่แข่งอยู่เล็กน้อย


อย่างไรก็ตาม สำนักข่าวรอยเตอร์ อ้างผลนับชี้ว่า พรรค CDU/CSU ได้คะแนนเสียงราว 25 เปอร์เซ็นต์ ซึ่งเป็นระดับที่ต่ำที่สุดนับตั้งแต่หลังสงครามโลกครั้งที่ 2 มา และเป็นระดับที่ใกล้เคียงกับที่พรรค SPD ได้ ซึ่ง


รายงานข่าวระบุว่า สมาชิกรรัฐสภาที่เพิ่งได้รับเลือกตั้งมาเมื่อเร็วๆ นี้น่าจะเป็นผู้จัดตั้งรัฐบาลผสม ซึ่งหมายความว่า คงต้องใช้เวลาอีกหลายสัปดาห์กว่า จะได้ข้อสรุปว่าใครจะเป็นผู้ที่จะขึ้นมาเป็นผู้นำประเทศแทนที่ นายกรัฐมนตรี แมร์เคิล ซึ่งกำลังจากก้าวลงจากตำแหน่งหลังทำหน้าที่มานาน 16 ปี


ก่อนการเลือกตั้งในวันอาทิตย์ ผู้นำเยอรมนีคนปัจจุบันพยายามหลีกเลี่ยงการแสดงจุดยืนสนับสนุนผู้สมัครคนใดคนหนึ่งอย่างชัดเจน แต่เมื่อวันเสาร์ที่ผ่านมา แมร์เคิล ปรากฏตัวในการลงพื้นที่หาเสียงของ ลาเชต ตัวแทนพรรคของเธอ


ทั้งนี้ ตัวเต็งผู้นำเยอรมนีคนใหม่นำเสนอมุมมองนโยบายการบริหารประเทศที่แตกต่างกันอย่างสิ้นเชิง โดยตัวแทนพรรค CDU/CSU ประกาศจุดยืนไม่สนับสนุนการปรับขึ้นภาษี ขณะที่ประเทศกำลังฟื้นตัวจากวิกฤตโควิด-19 ขณะที่ ตัวแทนจากพรรค SPD เรียกร้องให้มีการปรับขึ้นภาษีสำหรับผู้มีฐานะร่ำรวย และการปรับขึ้นค่าแรงขั้นต่ำด้วย


ในด้านนโยบายเกี่ยวกับปัญหาสภาพภูมิอากาศโลกนั้น พรรค CDU/CSU แสดงความหวังที่จะพึ่งวิทยาศาสตร์และวิธีการด้านการตลาดในการแก้ไขปัญหานี้ แต่พรรค SPD ต้องการใช้วิธีปรับขึ้นราคาของการปล่อยก๊าซเรือนกระจกและการประกาศยุติการใช้ถ่านหินให้เร็วขึ้นกว่าที่รัฐบาลเคยประกาศไว้ รวมทั้งการเก็บตำแหน่งงานให้คนเยอรมนีระหว่างที่ประเทศทำการเปลี่ยนถ่ายไปสู่การพึ่งพาพลังงานสะอาดด้วย


 


(ข้อมูลบางส่วนมาจากสำนักข่าว เอพี)",https://www.voathai.com/a/germany-election-angela-merkel-exit-poll-tight-race-cdu-csu-spd/6246255.html,"Mon, 27 Sep 2021 00:59:04 +0700"
ทหารปาเลสไตน์เสียชีวิต 5 นายหลังปะทะกองทัพอิสราเอลในเขตเวสต์แบงก์,"กองทัพอิสราเอลเดินหน้าบุกค้นพื้นที่เขตเวสต์แบงก์ในวันอาทิตย์เพื่อจับกุมสมาชิกกลุ่มติดอาวุธฮามาส ซึ่งนำไปสู่การปะทะกับฝ่ายปาเลสไตน์ และทำให้มีผู้เสียชีวิตและบาดเจ็บของทั้งสองฝ่าย


การปะทะกันระหว่างกองทัพอิสราเอลและกองกำลังปาเลสไตน์ครั้งล่าสุด ซึ่งมีความรุนแรงที่สุดในรอบหลายสัปดาห์ ส่งผลให้มีนายทหารปาเลสไตน์เสียชีวิต 5 นาย ขณะที่ เจ้าหน้าที่ฝ่ายอิสราเอลได้รับบาดเจ็บหนัก 2 นาย


ในช่วงไม่กี่เดือนที่ผ่านมา เขตเวสต์แบงก์กลายมาเป็นพื้นที่ที่เกิดความรุนแรงและมีความตึงเครียดเพิ่มขึ้นอย่างมาก โดยมีสาเหตุมาจากโครงการก่อสร้างพื้นที่ตั้งถิ่นฐานของอิสราเอล และการเคลื่อนไหวของกลุ่มติดอาวุธิในพื้นที่ตอนเหนือของเวสต์แบงก์ รวมทั้ง ควันหลงจากสงครามนองเลือดระหว่างอิสราเอลและกลุ่มฮามาสในเขตฉนวนกาซ่าตั้งแต่เมื่อเดือนพฤษภาคม


กองทัพอิสราเอลอ้างว่า ฝ่ายตนได้พยายามติดตามกลุ่มติดอาวุธฮามาสมาหลายสัปดาห์ และการบุกค้นครั้งล่าสุดนี้เกิดขึ้นเพื่อตอบโต้กับภัยคุกคามที่จวนตัวเข้ามา


นายกรัฐมนตรี นาฟตาลี เบนเนตต์ ของอิสราเอล กล่าวว่า กลุ่มติดอาวุธนี้กำลังวางแผนที่จะดำเนินการโจมตี “แบบเรียลไทม์” หรือแบบที่จะเกิดขึ้นได้ทันที พร้อมกล่าวสรรเสริญกองกำลังอิสราเอลที่ปฏิบัติหน้าที่ “ได้ตามคาด” และแสดงจุดยืนสนับสนุนกองทัพด้วย


กองทัพอิสราเอลออกแถลงการณ์ที่ระบุว่า กองกำลังทหารได้ทำการบุกค้นพื้นที่ต่างๆ 5 จุดพร้อมๆ กันและเจ้าหน้าที่ทหารเริ่มระดมยิงกลับหลังถูกยิงโจมตีก่อนใน 2 จุด


ขณะเดียวกัน กลุ่มฮามาสยืนยันว่า 4 ใน 5 ผู้เสียชีวิตเป็นสมาชิกของตน ขณะที่ เจ้าหน้าที่ปาเลสไตน์ว่า 1 ในผู้เสียชีวิตเป็นเด็กหนุ่มวัย 16 ปี แต่ไม่ได้ระบุว่าเป็นสมาชิกกลุ่มติดอาวุธหรือไม่


องค์การบริหารปาเลสไตน์ ซึ่งมีหน้าที่ดูแลพื้นที่กึ่งปกครองตนเองในเขตเวสต์แบงก์ ประณามการโจมตีจนเกิดการเสียชีวิตครั้งนี้ และกล่าวว่า รัฐบาลอิสราเอล “ต้องรับผิดชอบโดยตรงและอย่างเต็มที่ ต่อเหตุนองเลือดในเช้า(วันอาทิตย์)นี้ และต่ออาชญากรรมที่ก่อขึ้นโดยกองกำลังที่ทำหน้าที่ปกครอง” ขณะที่ กลุ่มฮามาสออกมาวิพากษ์วิจารณ์ ซึ่งปกครองพื้นที่ฉนวนกาซ่า หลังยึดพื้นที่มาจากองค์การบริหารปาเลสไตน์ในปี ค.ศ. 2007 กล่าวว่า ผู้เสียชีวิตในการต่อสู้ครั้งนี้ เป็น “ผู้พลีชีพเยี่ยงวีรบุรุษ”",https://www.voathai.com/a/israel-palestine-west-bank-gunbattle-hamas/6246290.html,"Mon, 27 Sep 2021 01:56:36 +0700"
กลุ่มตาลิบันเรียกร้องให้สายการบินต่างชาติเริ่มกลับมาให้บริการในอัฟกานิสถานได้แล้ว,"รัฐบาลตาลิบันออกมาร้องขอให้สายการบินต่างชาติ กลับมาเปิดเที่ยวบินพาณิชย์ที่สนามบินกรุงคาบูล เมืองหลวงของอัฟกานิสถานอีกครั้ง พร้อมยืนยันว่า สถานการณ์ต่างๆ ที่สนามบินหลักแห่งนี้ได้รับการคลี่คลาย และทุกอย่างพร้อมสำหรับการให้บริการเต็มรูปแบบแล้ว


สนามบินกรุงคาบูลนั้นปิดบริการเที่ยวบินเชิงพาณิชย์ในช่วงที่เกิดคลื่นผู้คนซึ่งมีทั้งชาวต่างชาติและชาวอัฟกันนับหมื่นคนพากันอพยพออกนอกประเทศ หลังจากที่กลุ่มตาลิบันเข้ายึดอำนาจการปกครองจากรัฐบาลพลเรือนชุดก่อนเมื่อกลางเดือนสิงหาคมที่ผ่านมา ขณะที่กองทหารสหรัฐฯ และของพันธมิตรกำลังดำเนินการถอนกำลังออกจากประเทศเอเชียกลางแห่งนี้อยู่


และหลังจากการซ่อมแซมพื้นที่สนามบินซึ่งได้รับความเสียหายในช่วงเกิดคลื่นการอพยพอันแสนวุ่นวายโกลาหลแล้ว สนามบินกรุงคาบูลกลับมาเปิดให้บริการแบบจำกัด สำหรับเที่ยวบินนำส่งความช่วยเหลือและเที่ยวบินโดยสารแบบเหมาลำ ด้วยความช่วยเหลือด้านเทคนิคส่วนใหญ่จากประเทศกาตาร์


อับดุล กาฮาร์ บัลคี โฆษกคนใหม่ของกระทรวงการต่างประเทศตาลิบัน กล่าวว่า การที่สายการบินระหว่างประเทศถูกระงับการให้บริการไปนั้น ทำให้ชาวอัฟกันจำนวนมาต้องตกอยู่ในภาวะติดเกาะ เดินทางไปไหนมาไหนไม่ได้ พร้อมย้ำว่า ชาวอัฟกันส่วนใหญ่ซึ่งเป็นสตรี เด็ก นักเรียน คนไข้ และผู้ทำธุรกิจการค้า จำเป็นต้องเดินทางได้อย่างอิสระ ขณะที่ ประชาชนชาวอัฟกันจำนวนไม่น้อย ซึ่งทำงานในต่างประเทศ หรือกำลังศึกษาอยู่ที่ต่างประเทศ กำลังประสบปัญหาไม่สามารถเดินทางไปยังจุดหมายของตนได้ด้วย


รายงานข่าวระบุว่า สายการบินต่างๆ ยังไม่มีท่าทีตอบสนองต่อคำเรียกร้องของรัฐบาลตาลิบันในเรื่องการกลับมาเปิดให้บริการที่กรุงคาบูล และ วีโอเอ ได้ลองติดต่อสายการบิน Pakistan International Airlines ซึ่งบอกกับผู้สื่อข่าวว่า ทางสายการบินพร้อมที่จะกลับมาเริ่มให้บริการเที่ยวบินเชิงพาณิชย์อีกครั้ง ระหว่างกรุงอิสลามาบัดและกรุงคาบูล แต่เงื่อนไขที่ภาคพื้นดินนั้นยังมีความยุ่งยากอยู่ และ “อัตราเบี้ยประกันนั้นยังสูงเกินไป” กว่าที่จะกลับมาเปิดบริการได้",https://www.voathai.com/a/taliban-government-commercial-flight-reopening-kabul-plea/6246300.html,"Mon, 27 Sep 2021 02:29:18 +0700"
งานวิจัยพบประชาชนประเทศกำลังพัฒนาป่วยโรค 'ความดันโลหิตสูง' มากกว่า,"การศึกษาใหม่พบว่าจำนวนผู้ที่เป็นโรคความดันโลหิตสูงเพิ่มขึ้นเป็นสองเท่าในช่วง 30 ปีที่ผ่านมา ซึ่งมีจำนวนมากถึง 1,280 ล้านคน โดยส่วนใหญ่อยู่ในประเทศกำลังพัฒนา


การศึกษาที่นำโดยวิทยาลัย Imperial College ที่กรุงลอนดอน และองค์การอนามัยโลก (WHO) เป็นการวิเคราะห์แนวโน้มความแพร่หลาย การตรวจพบ การรักษา และการควบคุมอาการความดันโลหิตสูงทั่วโลกอย่างครอบคลุมเป็นครั้งแรก


ข้อมูลจากประชากรกว่า 100 ล้านคนที่มีอายุระหว่าง 30-79 ปี ใน 184 ประเทศ แสดงให้เห็นว่ามีผู้ป่วยโรคความดันโลหิตสูงกว่า 700 ล้านคน ซึ่งเป็นโรคที่คุกคามถึงชีวิตหากไม่ได้รับการรักษา ซึ่งส่วนใหญ่แล้วจะเป็นเช่นนั้นเนื่องจากคนเหล่านั้นไม่ได้รับการวินิจฉัยและไม่ทราบว่ามีอาการนี้อยู่


Bente Mikkelsen ผู้อำนวยการแผนกโรคไม่ติดต่อของ WHO กล่าวว่า การขาดความรู้อาจส่งผลร้ายแรงถึงชีวิตได้ และว่า ทุกคนทราบดีว่าโรคหัวใจเป็นสาเหตุสำคัญของการเสียชีวิต


ในการประเมินการด้านสุขภาพทั่วโลกครั้งล่าสุด มีผู้เสียชีวิตจากโรคหัวใจปีละ 17 ล้าน 1 แสนคน และยังทราบว่าความดันโลหิตสูงเป็นสาเหตุหลักของการเสียชีวิตเหล่านั้น


ทั้งนี้ อาการความดันโลหิตสูงทำให้มีความเสี่ยงต่อการเป็นโรคเกี่ยวกับหัวใจ สมอง และไต มากขึ้นอย่างมีนัยสำคัญ และเป็นสาเหตุสำคัญของการเสียชีวิตทั่วโลก ปัจจัยเสี่ยงที่สำคัญ ได้แก่ การรับประทานอาหารที่ไม่ดีต่อสุขภาพ การขาดการออกกำลังกาย การบริโภคยาสูบและแอลกอฮอล์ และการเป็นโรคอ้วน 


นอกจากการสนับสนุนให้ใช้ชีวิตอย่างถูกสุขลักษณะแล้ว ผู้เขียนรายงานยังกล่าวว่าความดันโลหิตสูงสามารถตรวจพบได้ง่ายโดยการวัดความดันโลหิต และมักจะสามารถรักษาได้อย่างมีประสิทธิภาพด้วยยาที่มีต้นทุนต่ำ


การศึกษาพบว่าในช่วง 30 ปีที่ผ่านมา ปัญหาเรื่องการเป็นโรคความดันโลหิตสูงได้เปลี่ยนจากประเทศที่ร่ำรวยไปสู่ประเทศที่มีรายได้ต่ำและปานกลาง Majid Ezzati ศาสตราจารย์ด้านสุขภาพสิ่งแวดล้อมระดับโลกที่วิทยาลัย Imperial College London กล่าวว่า ในขณะที่ผู้ป่วยโรคความดันโลหิตสูงลดลงในประเทศที่ร่ำรวย แต่กลับไปเพิ่มขึ้นในหลายประเทศที่ยากจน


Ezzati กล่าวอีกว่า หลายพื้นที่ทางตอนใต้ของทะเลทรายซาฮารา บางส่วนของเอเชียใต้ และบางประเทศในหมู่เกาะแปซิฟิก ยังคงไม่ได้รับการรักษาที่จำเป็นจริง ๆ ดังนั้นความไม่เท่าเทียมกันในการรักษา จึงเป็นอีกสิ่งหนึ่งซึ่งในฐานะชุมชนด้านสุขภาพระดับโลกจำเป็นต้องตระหนักถึง


การศึกษาพบว่า อัตราการรักษาในภูมิภาคเหล่านี้ต่ำกว่า 25 เปอร์เซ็นต์สำหรับผู้หญิงและต่ำกว่า 20 เปอร์เซ็นต์สำหรับผู้ชาย นอกจากนี้มีรายงานว่า กว่า 70 เปอร์เซนต์ของผู้ชายและผู้หญิงในแคนาดามีอาการของภาวะความดันโลหิตสูง เทียบกับไอซ์แลนด์ และเกาหลีใต้ ซึ่งดูเหมือนจะได้รับยาเพื่อการรักษาและควบคุมภาวะทางการแพทย์ที่ร้ายแรงนี้อย่างมีประสิทธิภาพ",https://www.voathai.com/a/study-hypertension-hits-rich-poor-nations-unevenly/6018421.html,"Mon, 27 Sep 2021 18:30:36 +0700"
เสียงถกเถียงเรื่องเทรนด์ชายแกร่ง! หลังทางการจีนสั่งดาราชายเลิกอ้อนแอ้น,"เวลานี้เทรนด์ผู้ชายบึกบึนห้าวหาญกำลังได้รับความนิยมมากขึ้นในประเทศจีน หลังจากรัฐบาลกรุงปักกิ่งเพิ่มมาตรการควบคุมอุตสาหกรรมบันเทิงในประเทศด้วยการสั่งให้ดารานักร้องชายเลิกทำลักษณะท่าทางคล้ายผู้หญิง โดยอ้างว่าเป็นอิทธิพลจากทางตะวันตกที่ส่งผลกระทบต่อวัฒนธรรมญี่ปุ่นและลุกลามมาถึงจีน


บรรดาผู้ชายที่มีชื่อเสียงในประเทศจีนต่างกำลังปรับภาพลักษณ์ใหม่ในชั่วข้ามคืนให้ดูมีความห้าวหาญสมชายมากยิ่งขึ้น หลังจากหน่วยงานกำกับดูแลสื่อของรัฐบาลกรุงปักกิ่งต่างออกมาประกาศชัดเจนว่า ผู้ชายที่มีลักษณะอ้อนแอ้นคล้ายผู้หญิงหรือที่เรียกในภาษาจีนว่า “เหนียงเป่า” ไม่เหมาะที่จะเป็นแบบอย่างของคนรุ่นใหม่


มาตรการใหม่ของรัฐบาลจีนกำหนดให้บรรดาสื่อต่าง ๆ นำ “มาตรฐานด้านความงามที่ถูกต้อง” มาใช้ และเลิกสนับสนุนดารานักร้องชายที่ไม่ทำตามมาตรฐานดังกล่าว


หวง จื่อเทา อดีตสมาชิกวงบอยแบนด์ Exo ในเกาหลีใต้ คือผู้หนึ่งที่ปรับภาพลักษณ์ของตนเองด้วยการโพสต์ภาพถ่ายเปลือยท่อนบนที่เต็มไปด้วยมัดกล้ามลงสื่อสังคมออนไลน์ โดยไม่มีการแต่งหน้าและสวมต่างหูเหมือนที่เห็นเป็นประจำในสมัยก่อนอีกต่อไป


 




โจนาธาน ซัลลิแวน ศาสตราจารย์ด้านรัฐศาสตร์แห่งโครงการจีนศึกษาของ University of Nottingham Asia Research Institute ระบุกับวีโอเอภาคภาษาจีนกลางว่า การเปลี่ยนแปลงล่าสุดในอุตสาหกรรมบันเทิงจีนถือเป็นเรื่อง “น่าเศร้า” เพราะแสดงให้เห็นว่าการเมืองกำลังเข้ามาแทกแซงต่อรสนิยมส่วนบุคคล ซึ่งที่ผ่านมาเป็นหนึ่งในไม่กี่พื้นที่ที่คนจีนรุ่นใหม่สามารถแสดงความเป็นตัวตนออกมาได้อย่างเสรีโดยปราศจากแรงกดดันทางการเมือง 


ด้านคุณหม่า นักวิจารณ์ด้านวัฒนธรรมซึ่งไม่ขอเปิดเผยชื่อเต็ม กล่าวกับวีโอเอว่า การสนับสนุนความบึกบึนสมชายนี้ไม่เกี่ยวข้องกับการเมือง แต่เป็นการเตรียมความพร้อมให้กับชายจีนรุ่นใหม่ในกรณีที่ต้องเข้าร่วมศึกสงครามในอนาคต 


แต่ศาสตราจารย์ซัลลิแวน ชี้ว่า สิ่งที่เรียกว่า “วิกฤติความเป็นชาย” ในประเทศจีนนั้นไม่ใช่เพิ่งเกิดขึ้น แต่มีมานานหลายปีแล้วและเป็นตัวอย่างหนึ่งของ “การปรับแต่งกลไกทางสังคม” ซึ่งสะท้อนให้เห็นถึงนโยบายของรัฐบาลจีนในยุคสมัยประธานาธิบดีสี จิ้นผิง 


นับตั้งแต่ขึ้นสู่อำนาจเมื่อปี ค.ศ. 2012 ประธานาธิบดีสีได้เน้นย้ำว่าพรรคคอมมิวนิสต์จีนต้องทำหน้าที่นำพาประชาชนในทุกด้าน ซึ่งการควบคุมอุตสาหกรรมเทคโนโลยีและอุตสาหกรรมบันเทิงของประเทศคือเป้าหมายล่าสุดของนโยบายนี้ 


เมื่อเดือนที่แล้ว ศูนย์ข้อมูลทางอินเทอร์เน็ตของทางการจีน ตีพิมพ์บทความที่ชื่อว่า “เราต้องหยุดวัฒนธรรมเหนียงเป่า” พร้อมรูปดารานักร้องชายจำนวนมาก โดยคำว่า “เหนียงเป่า” มาจากละครดังของไต้หวันเมื่อปี ค.ศ. 2007 ซึ่งตัวละครชายในเรื่องนั้นมีลักษณะอ่อนแอและเจ้าอารมณ์คล้ายผู้หญิง 




 


อย่างไรก็ตาม ชาวเน็ตจำนวนมากต่างวิจารณ์บทความชิ้นนี้ว่า ตัดสินคนจากภายนอกและพยายามบังคับให้ประชาชนเห็นด้วยกับมาตรฐานความงามที่รัฐบาลกำหนดขึ้น 


เมื่อวันที่ 2 กันยายน หน่วยงานกำกับดูแลสื่อโทรทัศน์ของทางการจีนได้ประกาศกฎเกณฑ์ใหม่ที่กำหนดให้สื่อต่าง ๆ เลิกเผยแพร่ภาพชายที่มีลักษณะอ้อนแอ้นหรือไม่เหมือนชายแท้ “เพื่อสนับสนุนวัฒนธรรมดั้งเดิมอันดีงาม วัฒนธรรมแห่งการปฏิวัติและวัฒธรรมสังคมนิยมแบบก้าวหน้าของจีน 


 และเมื่อไม่กี่วันก่อน สื่อของทางการจีน Global Times ได้ตีพิมพ์บทความ ""Japan's 'Niang Pao' Culture: A Big Chess Game by the U.S.?"" ซึ่งพยายามรื้อฟื้นแนวคิดที่ว่า อเมริกาแผ่ขยายอิทธิพลความเป็นชายที่ไม่สมชายเข้าไปในอุตสาหกรรมบันเทิงของญี่ปุ่นหลังสงครามโลกครั้งที่สอง เพื่อปกปิดความก้าวร้าวของชายชาวญี่ปุ่นที่พ่ายแพ้ในสงคราม ก่อนที่วัฒนธรรมเจ-ป๊อป ได้แพร่กระจายเข้าไปในประเทศเพื่อนบ้านและประเทศอื่นในเอเชีย และกลายเป็น เค-ป๊อป กับ ซี-ป๊อป ในเวลาต่อมา


เทรนด์ดังกล่าวเริ่มขึ้นเมื่อราว 25 ปีก่อน เมื่อดาราดังของญี่ปุ่น ทาคูยะ คิมูระ ปรากฎตัวในโฆษกลิปสติกชิ้นหนึ่งยี่ห้อ Kanebo ด้านท่าทางอ้อนแอ้นคล้ายสตรีและมีข้อความว่า  ""Attack me with super lips."" ซึ่งได้รัยความนิยมอย่างมาก และทำให้ลิปสติกนั้นขายได้มากกว่า 3 ล้านแท่งในเวลสเพียงสองเดือน 




หวัง ไห่หลิน ผู้บริหารสมาคมวรรณกรรมภาพยนตร์แห่งชาติของจีน ซึ่งเป็นนักวิจารณ์ผู้ชายที่มีลักษณะอ้อนแอ้น กล่าวว่า “หากดาราชายชื่อดังของจีนไม่มีลักษณะทางเพศสภาพคล้ายชายแท้ จะสร้างความเสี่ยงต่อมาตรฐานด้านความงามต่อจีน”


หวัง ยังได้ตำหนิบรรดาสมาชิกบอยแบนด์ต่าง ๆ ว่า “หากผู้ชายให้ความสนใจกับการแต่งหน้าและการแต่งกายมากเกินไป หมายความว่าชายเหล่านั้นกำลังพยายามเลี่ยงความรับผิดชอบต่อสังคม ซึ่งจะทำให้ประเทศเดินถอยหลัง ในทางตรงกันข้าม หากเรามีชายที่สมชายและเก่งกาจด้านการกีฬา นั่นหมายความว่าสังคมจะพัฒนาไปข้างหน้าได้”


อย่างไรก็ตาม คุณหม่า นักวิจารณ์ด้านวัฒนธรรม ให้ความเห็นว่า อุตสาหกรรมบันเทิงของจีนควรพูดคุยหารือกันเรื่องมาตรฐานด้านความงามของชายแท้ก่อนที่จะบังคับให้พวกเขาทำตามอย่างเข้มงวดเกินไป


“บางคนชอบความบึกบึน แต่บางคนชอบความอ่อนหวาน ดังนั้นเราควรทำให้มาตรฐานความงามที่แตกต่างกันสามารถอยู่ร่วมกันได้อย่างกลมกลืนเพื่อหาจุดสมดุลที่สุด แต่เมื่อรัฐบาลเข้ามาแทรกแซง ก็ยากที่จะหาสมดุลนั้นได้” คุณหม่ากล่าว",https://www.voathai.com/a/%e0%b9%80%e0%b8%aa%e0%b8%b5%e0%b8%a2%e0%b8%87%e0%b8%96%e0%b8%81%e0%b9%80%e0%b8%96%e0%b8%b5%e0%b8%a2%e0%b8%87-%e0%b9%80%e0%b8%97%e0%b8%a3%e0%b8%99%e0%b8%94%e0%b9%8c%e0%b8%8a%e0%b8%b2%e0%b8%a2%e0%b9%81%e0%b8%81%e0%b8%a3%e0%b9%88%e0%b8%87-%e0%b8%ab%e0%b8%a5%e0%b8%b1%e0%b8%87%e0%b8%97%e0%b8%b2%e0%b8%87%e0%b8%81%e0%b8%b2%e0%b8%a3%e0%b8%88%e0%b8%b5%e0%b8%99%e0%b8%aa%e0%b8%b1%e0%b9%88%e0%b8%87-%e0%b8%94%e0%b8%b2%e0%b8%a3%e0%b8%b2%e0%b8%8a%e0%b8%b2%e0%b8%a2-%e0%b9%80%e0%b8%a5%e0%b8%b4%e0%b8%81%e0%b8%ad%e0%b9%89%e0%b8%ad%e0%b8%99%e0%b9%81%e0%b8%ad%e0%b9%89%e0%b8%99/6246294.html,"Mon, 27 Sep 2021 05:04:54 +0700"
สวิตเซอร์แลนด์ลงมติผ่านกฎหมายกฎหมายการสมรสเพศเดียวกัน,"ประชาชนในสวิตเซอร์แลนด์มีมติสนับสนุนร่างกฎหมายที่จะอนุญาตให้มีการสมรสระหว่างคู่สมรสเพศเดียวกันได้ ขณะที่ ผู้ที่ถูกวางตัวว่าจะได้ขึ้นมาเป็นผู้นำญี่ปุ่นคนถัดไปแสดงจุดยืนสนับสนุนการผ่านร่างกฎหมายเดียวกันนี้ในอนาตค ตามรายงานของสำนักข่าว รอยเตอร์


รายงานข่าวระบุว่า ผลการทำประชามติทั่วประเทศในสวิตเซอร์แลนด์ในวันอาทิตย์ชี้ว่า ประชาชนสัดส่วน 64.1 เปอร์เซ็นต์เห็นชอบให้การสมรสเพศเดียวกันเป็นสิ่งที่ถูกต้องตามกฎหมายรวมทั้งและการให้สิทธิ์คู่สมรสที่เป็นเพศเดียวกันสามารถรับบุตรบุญธรรมได้ด้วย


องค์การนิรโทษกรรมสากล (Amnesty International) ออกแถลงการณ์ที่ระบุว่า การเปิดโอกาสให้มีการสมรสโดยการจดทะเบียนระหว่างคู่สมรสมที่เป็นเพศเดียวกันนั้น ถือเป็น “หลักชัยของความเท่าเทียมกัน”


อย่างไรก็ตาม โมนิกา รุกเกอร์ สมาชิกพรรค Swiss People’s Party ซึ่งเป็นพรรคการเมืองฝ่ายขวา รู้สึกผิดหวังกับผลการลงมติครั้งนี้ และกล่าวว่า ประเด็นนี้เป็นเรื่องของสวัสดิการเด็ก และการมติเห็นชอบเช่นนี้ ทำให้เด็กและผู้เป็นพ่อทั้งหลาย กลายเป็นผู้สูญเสียแทน


ทั้งนี้ คาริน เคลเลอร์-ซุทเตอร์ รัฐมนตรีว่าการกระทรวงยุติธรรมสวิตเซอร์แลนด์ บอกกับผู้สื่อข่าวว่า กฎหมายนี้น่าจะมีผลบังคับใช้ในวันที่ 1 กรกฎาคมของปีหน้า




 


ส่วนที่ญี่ปุ่น ทาโร่ โคโนะ รัฐมนตรีที่รับผิดชอบโครงการฉีดวัคซีนโควิด-19 ของประเทศ และเป็น 1 ใน 4 ตัวเก็งเข้าชิงตำแหน่งหัวหน้าพรรค Liberal Democratic Party ซึ่งเป็นพรรครัฐบาล กล่าวในวันอาทิตย์ว่า ตนนั้นสนับสนุนการสมรสระหว่างคู่สมรสเพศเดียวกัน และคิดว่า น่าจะมีการหยิบยกประเด็นกฎหมายที่เกี่ยวข้องขึ้นมาหารือกันในสภาด้วย


 

(ที่มา: สำนักข่าว รอยเตอร์)",https://www.voathai.com/a/switzerland-sam-sex-marriage-referendum-japan/6246344.html,"Mon, 27 Sep 2021 03:57:10 +0700"
ชาวนอร์เวย์แห่ฉลองใหญ่ หลังรัฐบาลผ่อนคลายมาตรการควบคุมโควิด-19,"เจ้าหน้าที่ตำรวจในนอร์เวย์ ได้รับรายงานเหตุความวุ่นวายและเหตุรุนแรงหลายจุดทั่วประเทศ หลังประชาชนออกมาฉลองการที่รัฐบาลผ่อนคลายมาตรการควบคุมการระบาดของโควิด-19 ตามท้องถนน และในภัตตาคาร บาร์ รวมทั้งไนท์คลับ


สำนักข่าว เอพี รายงานว่า ตำรวจนอร์เวย์ต้องทำงานอย่างหนักในวันอาทิตย์ หลังเกิดเหตุทะเลาะวิวาทในที่สาธารณะหลายจุดตามเมืองใหญ่ต่างๆ ของประเทศที่มีประชาชนออกมาฉลองการปลดล็อคมาตรการควบคุมโควิด-19 ที่ดำเนินมากว่าปี และรัฐบาลประกาศยุติอย่างไม่มีการบอกล่วงหน้าเมื่อวันศุกร์ที่ผ่านมา


การประกาศยกเลิกมาตรการหลายรายการ ที่ส่งผลให้ประชาชนราว 5.3 ล้านคนกลับมาใช้ชีวิตแบบปกติอีกครั้งตั้งแต่วันเสาร์ นำมาซึ่งการเฉลิมฉลองครั้งใหญ่ทันที โดยสถานการณ์ที่วุ่นวายและมีปัญหามากที่สุดนั้นอยู่ที่กรุงออสโลเป็นส่วนใหญ่


รายงานของเจ้าหน้าที่ตำรวจในกรุงออสโล ซึ่งเป็นเมืองหลวงของประเทศ ระบุว่า เกิดเหตุชกต่อยและต่อสู้กันอย่างน้อย 50 ครั้งในช่วงข้ามคืนวันเสาร์ หลังผู้คนออกมาเข้าแถวยาวเพื่อเข้าไปเที่ยวในไนต์คลับ บาร์ และภัตตาคารตลอดช่วงเย็นก่อนหน้า โดยไม่จำเป็นต้องแสดงหลักฐานการฉีดวัคซีน หรือผลตรวจโควิด-19 ที่เป็นลบแต่อย่างใด


ผู้จัดการไนต์คลับแห่งหนึ่งบอกกับ เอพี ว่า สิ่งที่เกิดขึ้นเป็นเรื่องที่มีการคาดหมายไว้แล้ว เพราะรัฐบาลไม่ได้ให้เวลาทุกฝ่ายอย่างน้อย 2-3 วันล่วงหน้า ทำให้นำไปสู่สถานการณ์อันตรายที่อาจมีผู้เสียชีวิตได้


ทั้งนี้ นอร์เวย์ เป็นประเทศที่ 2 ในภูมิภาคนอร์ดิกที่ยกเลิกมาตรการควบคุมโควิด-19 หลังจากเดนมาร์กประกาศผ่อนคลายมาตรการของตนไปเมื่อวันที่ 10 กันยายนที่ผ่านมา


ข้อมูลจากรัฐบาลระบุว่า ประชาชนกว่า 76 เปอร์เซ็นต์ในนอร์เวย์ได้รับวัคซีนโควิด-19 แล้วอย่างน้อย 1 เข็ม และเกือบ 70 เปอร์เซ็นต์ได้รับวัคซีนครบโดสแล้ว


 


(ที่มา: สำนักข่าว เอพี)",https://www.voathai.com/a/norway-rawdy-celebrations-lifting-restrictions-covid19/6246335.html,"Mon, 27 Sep 2021 03:55:10 +0700"
อังกฤษ พึ่งวัคซีนโควิด-16 และ ’สามัญสำนึก’ ในการต่อสู้กับโคโรนาไวรัส,"ขณะที่ รัฐบาลอังกฤษพยายามแนะนำให้ประชาชนสวมใส่หน้ากากไว้ตลอด หากต้องอยู่ในพื้นที่สาธารณะภายในอาคารที่มีผู้คนอยู่มากมาย นายกรัฐมนตรี บอริส จอห์นสัน กลับปรากฎกายท่ามกลามสมาชิกรัฐสภาภายในอาคารสภาผู้แทนราษฎรที่มีระบบระบายอาการอันไม่ค่อยมีประสิทธิภาพแต่มีผู้คนที่ไม่สวมใส่หน้ากากอยู่รวมกันเป็นจำนวนมากเสมอ ตามรายงานของสำนักข่าว เอพี


ผู้ที่คอยจับตาดูการทำงานของรัฐบาลอังกฤษให้ความเห็นว่า ภาพของความย้อนแย้งที่เกิดขึ้นในประเทศนี้แสดงให้เห็นถึง จุดบกพร่องในยุทธศาสตร์รัฐบาลในการต่อสู้กับวิกฤตโคโรนาไวรัส ที่ละเลยการบังคับใช้มาตรการควบคุมการระบาดส่วนใหญ่ และกลับไปเน้นพึ่งประชาชนให้ช่วยกันป้องกันการระบาดด้วยตนเอง รวมทั้งหวังให้อัตราการฉีดวัคซีนโควิด-19 เพิ่มสูงพอที่จะสกัดกั้นการแพร่กระจายเชื้อเป็นหลัก


เลย์ลา โมแรน สมาชิกพรรคเสรีประชาธิปไตยซึ่งเป็นฝ่ายค้าน และเป็นประธานกลุ่มสมาชิกสภาตัวแทนทุกพรรคการเมืองที่ดูแลเรื่องวิกฤตโคโรนาไวรัส กล่าวว่า รัฐบาลชุดปัจจุบันทำการต่อสู้กับภาวะระบาดใหญ่ในระดับที่ช้ากว่าประเทศอื่นๆ ไม่น้อย พร้อมชี้ว่า ในเวลานี้ โรงพยาบาลหลายแห่งเริ่มรายงานตัวเลขผู้ติดเชื้อโควิด-19 ที่ต้องเข้ารับการรักษาในห้องผู้ป่วยฉุกเฉิน (ไอซียู) ซึ่งสูงกว่าระดับที่เกิดขึ้นในช่วงที่อากาศเริ่มเย็นและเข้าสู่ฤดูหนาวแล้ว


และหลังจำนวนผู้ติดเชื้อในอังกฤษจะเพิ่มสูง ทันทีที่รัฐบาลผ่อนคลายมาตรการควบคุมต่างๆ ในช่วงฤดูร้อน โดยจำนวนผู้เสียชีวิตไม่ได้พุ่งขึ้นตาม หลายฝ่ายเริ่มกังวลว่า อัตราการเสียชีวิตของประชาขนอาจเพิ่มสูงขึ้นในฤดูหนาวที่กำลังจะมาถึง เพราะนั่นเป็นช่วงเวลาที่อัตราการป่วยเกี่ยวกับโรคทางเดินหายใจจะแตะระดับสูงสุดในแต่ละปี


โมแรน กล่าวว่า หากรัฐบาลไม่เริ่มลงมือทำการใดๆ ที่เข้มข้นในเร็วๆ นี้ อังกฤษอาจจะไม่รอดพ้นจากสถานการณ์ที่เลวร้ายที่สุดในช่วงฤดูหนาวที่จะมาถึงนี้ได้


อย่างไรก็ตาม รัฐบาลของนายกรัฐมนตรี จอห์นสัน ยืนยันว่า แผนงานรับมือวิกฤตของตนนั้นใช้ได้ผล แต่ก็พร้อมจะปรับเปลี่ยนหากจำเป็น


ที่ผ่านมา อังกฤษพบผู้เสียชีวิตจากโควิด-19 แล้วกว่า 135,000 ราย ซึ่งเป็นตัวเลขที่สูงที่สุดในภาคพื้นยุโรป และสูงเป็นอันดับที่ 2 รองจากรัสเซียเท่านั้น ขณะที่ เมื่อคิดเป็นตัวเลขผู้เสียชีวิตต่อหัวแล้ว จะพบว่า อยู่ในระดับเดียวกันกับของสหรัฐฯ แม้รัฐบาลจะจัดการให้มีการฉีดวัคซีนอย่างแข็งขัน จนถึงระดับ 65 เปอร์เซ็นต์ของประชากรแล้ว


อีกประเด็นที่ทำให้อังกฤษแตกต่างจากประเทศอื่นๆ ในยุโรปก็คือ การที่ประชาชนไม่จำเป็นต้องแสดงหลักฐานการฉีดวัคซีนขณะเข้าใช้บริการในภัตตาคาร หรือการเข้าร่วมกิจกรรมที่มีผู้คนอยู่มาก ขณะที่ นักเรียนกและครูก็ไม่จำเป็นต้องสวมใส่หน้ากาก แม้ว่าจะมีเสียงคัดค้านจากกลุ่มสหภาพต่างๆ และเจ้าหน้าที่สาธารณสุขก็ตาม


ทั้งหมดนี้ ทำให้ผู้ที่วิพากษ์วิจารณ์อังกฤษ มองว่า รัฐบาลล้มเหลวจากการที่ไม่เรียนรู้จากประสบการณ์ก่อนหน้านี้ และเอาแต่มองโลกในแง่ดีมากกว่าจะพิจารณาหลักฐานต่างๆ


 


(ที่มา: สำนักข่าว เอพี)",https://www.voathai.com/a/uk-covid19-vaccination-common-sense-pandemic/6246316.html,"Mon, 27 Sep 2021 03:08:31 +0700"
สถิติคดีฆาตกรรมในสหรัฐฯ เพิ่มเกือบ 30% ในปี 2020,"สำนักงานสืบสวนกลางของสหรัฐฯ (FBI) รายงานว่า สถิติการเกิดคดีฆาตกรรมในประเทศเพิ่มขึ้นถึงเกือบ 30 เปอร์เซ็นต์ในปีที่แล้ว เมื่อเทียบกับปีก่อนหน้า


รายงานประจำปีฉบับล่าสุดของ FBI ระบุว่า เกิดเหตุอาชญากรรมรุนแรงทั่วสหรัฐฯ ในปี ค.ศ. 2020 เกือบ 1.3 ล้านคดี ซึ่งเป็นตัวเลขที่สูงขึ้นกว่าปีก่อนหน้า 5.6 เปอร์เซ็นต์ และเป็นครั้งแรกที่สถิตินี้ปรับเพิ่มขึ้นเป็นครั้งแรกในรอบ 4 ปี โดยในตัวเลขกลุ่มนี้ เป็นเหตุฆาตกรรมถึงเกือบ 18,000 ศพ


รายงานของ FBI ยังแสดงให้เห็นถึงความเกี่ยวพันระหว่างเหตุการณ์ที่มีการใช้ปืนและการฆาตกรรม เนื่องจากคดีฆาตกรรมที่เกิดขึ้นจากปืนนั้นมีสัดส่วนถึงกว่า 2 ใน 3 ของคดีที่มีผู้เสียชีวิต


FBI เปิดเผยด้วยว่า ในปีที่แล้ว มีคดีอาชญกรรมที่เกี่ยวกับสินทรัพย์ เช่น คดีย่องเบา คดีลักทรัพย์ และคดีลักรถกว่า 6.4 ล้านคดี หรือลดลง 7.8 เปอร์เซ็นต์จากปีก่อน และเป็นการปรับลดติดต่อกันเป็นปีที่ 18 ด้วย ขณะที่ สถิติคดีปล้นและคดีข่มขืนลดลง 9.3 เปอร์เซ็นต์ และ 12 เปอร์เซ็นต์ ตามลำดับ


อย่างไรก็ตาม เมื่อพิจารณาดูมูลค่าความเสียหายแล้ว คดีอาชญกรรมที่เกี่ยวกับสินทรัพย์ ซึ่งไม่นับรวม เหตุวางเพลิง ส่งผลให้เกิดการสูญเสียเป็นมูลค่าประมาณ 17,500 ล้านดอลลาร์


ในส่วนของการจับกุม รายงานจาก FBI ระบุว่า เจ้าหน้าที่รักษากฎหมายทั่วประเทศสามารถจับกุมผู้ต้องหาได้ 7.6 ล้านราย ซึ่งไม่รวมคดีฝ่าฝืนกฎจราจร ในปีที่แล้ว",https://www.voathai.com/a/us-homicide-fbi-crime-report-2020-increase/6247491.html,"Tue, 28 Sep 2021 01:07:55 +0700"
จีนให้สัญญาจะเลิกสร้างโรงไฟฟ้าพลังถ่านหินในต่างประเทศ แต่โลกยังรอคำตอบสำคัญสามข้อ,"ประธานาธิบดีสี จิ้น ผิงของจีนให้คำมั่นระหว่างการปราศรัยต่อที่ประชุมสมัชชาใหญ่องค์การสหประชาชาติเมื่อสัปดาห์ที่แล้วว่าจีนจะยุติการสร้างโรงไฟฟ้าพลังถ่านหินในต่างประเทศ


และถึงแม้คำประกาศดังกล่าวอาจทำให้กลุ่มอนุรักษ์สิ่งแวดล้อมบางกลุ่มพอมีความหวัง แต่ก็ยังมีคำถามสำคัญอย่างน้อยในสามด้านซึ่งยังไม่มีคำตอบที่ชัดเจนในขณะนี้


เนื่องจากขณะนี้จีนเป็นผู้ให้ความสนับสนุนด้านการเงินรายสำคัญสำหรับการสร้างโรงไฟฟ้าพลังถ่านหินทั่วโลกซึ่งปล่อยก๊าซเรือนกระจกและมีส่วนทำให้เกิดปัญหาโลกร้อน ดังนั้นคำประกาศของประธานาธิบดีสี จิ้น ผิงว่าจีนจะเลิกสนับสนุนการสร้างโรงไฟฟ้าพลังถ่านหินในต่างประเทศดังกล่าวจึงเป็นข่าวค่อนข้างดีที่ทำให้กลุ่มอนุรักษ์สิ่งแวดล้อมพอใจ


และมีหลายคนที่หวังว่าเรื่องนี้จะช่วยเป็นพลังขับเคลื่อนก่อนการประชุมของสหประชาชาติที่เมืองกลาสโกว์ของสกอตแลนด์ในเดือนพฤศจิกายนนี้ ซึ่งประเทศต่างๆ จะหารือเกี่ยวกับเป้าหมายเพื่อช่วยควบคุมการเปลี่ยนแปลงสภาพภูมิอากาศของโลกด้วย


อย่างไรก็ตามคำมั่นสัญญาของผู้นำจีนต่อที่ประชุมสมัชชาใหญ่องค์การสหประชาชาติเมื่อต้นสัปดาห์ที่แล้วซึ่งเป็นเพียงคำกล่าวสั้นๆ และยังไม่มีรายละเอียดที่เป็นรูปธรรมทำให้ผู้เชี่ยวชาญหลายคนยังไม่ค่อยมั่นใจ และผู้ที่อยู่ในวงการชี้ว่าขณะนี้มีคำถามสำคัญอยู่สามข้อที่จะช่วยให้คำตอบว่านโยบายเรื่องโรงไฟฟ้าพลังถ่านหินของจีนจะเป็นประโยชน์ต่อสิ่งแวดล้อมของโลกได้จริงหรือไม่


ประการแรกสุด คำประกาศของผู้นำจีนยังไม่ได้ระบุเวลาของนโยบายนี้ว่าจะเริ่มเมื่อใดและทำโดยทันทีหรือค่อยเป็นค่อยไป ซึ่งเรื่องนี้ก็มีความสำคัญเพราะโดยปกติแล้วโรงไฟฟ้าพลังถ่านหินนั้นจะมีอายุใช้งานได้หลายสิบปี อย่างไรก็ตามข่าวค่อนข้างดีก็คือในช่วงหกเดือนแรกของปีนี้แผนงานหนึ่งแถบหนึ่งถนนของจีนยังไม่ได้ให้เงินทุนเพื่อสนับสนุนโรงไฟฟ้าพลังถ่านหินในประเทศใดที่เกี่ยวข้องเลยนับตั้งแต่เวียดนามไปจนถึงตรุกี


คำถามสำคัญข้อที่สองก็คือการยุติการให้เงินทุนสนับสนุนโรงไฟฟ้าพลังถ่านหินในต่างประเทศนั้นจะจำกัดอยู่เฉพาะจากภาครัฐของจีนหรือรวมถึงภาคเอกชนด้วย และคุณเควิน กาลาเกอร์ ผู้อำนวยการของศูนย์นโยบายเพื่อการพัฒนาระดับโลกของมหาวิทยาลัยบอสตันชี้ว่าหากนโยบายนี้ครอบคลุมถึงเงินทุนจากภาคเอกชนด้วยแล้วก็จะส่งผลได้กว้างไกลมากกว่า


แต่ถึงกระนั้นก็ตามคุณจูดิธ ชาร์ปีโร ผู้เชี่ยวชาญด้านการพัฒนาที่ยั่งยืนของ American University ก็ตั้งข้อสังเกตว่ารัฐบาลกรุงปักกิ่งไม่สามารถควบคุมธนาคารพาณิชย์ซึ่งมีเหตุผลจูงใจทางเศรษฐกิจได้ทั้งหมด และขณะนี้เงินทุนเพื่อสร้างโรงไฟฟ้าพลังถ่านหินในต่างประเทศนั้นส่วนหนึ่งมาจากแหล่งเงินทุนนอกประเทศไม่ได้มาจากภาคเอกชนภายในประเทศของจีนเสียทั้งหมด


ประการท้ายสุด ถึงแม้จีนจะยุติความสนับสนุนด้านการเงินเพื่อสร้างโรงไฟฟ้าพลังถ่านหินในต่างประเทศก็ตามแต่คำถามที่ยังมีอยู่ก็คือจีนจะเลิกพึ่งพาการใช้ถ่านหินในประเทศได้หรือไม่ เพราะตัวเลขจากองค์กรวิจัยชื่อ Ember ในกรุงลอนดอนแสดงว่าในปี 2020 ที่ผ่านมาจีนใช้ถ่านหินเพื่อผลิตพลังงานไฟฟ้าเป็นสัดส่วนถึง 53% ของที่ใช้ทั้งหมดในโลก


และในปีที่ผ่านมานี้จีนได้ก่อสร้างโรงไฟฟ้าพลังถ่านหินในประเทศมากกว่าจำนวนที่สร้างในประเทศอื่นๆ ทั่วโลกถึงกว่าสามเท่าตัว นอกจากนั้นคุณจูดิธ ชาร์ปีโร จาก American University ยังชี้ด้วยว่าปัญหาโรคโควิด-19 ได้สร้างแรงกดดันให้รัฐบาลในหลายจังหวัดของจีนต้องเร่งกระตุ้นเศรษฐกิจด้วยโครงการไฟฟ้าพลังถ่านหินและการจะยกเลิกแหล่งพลังงานที่ว่านี้ก็ไม่ใช่เรื่องง่ายเช่นกัน


ด้วยเหตุนี้บรรดานักวิจัยจึงเชื่อว่าแนวโน้มดังกล่าวอาจสามารถช่วยอธิบายได้ว่าทำไมจีนจึงยังเป็นประเทศเศรษฐกิจชั้นนำของโลกเพียงประเทศเดียวที่มีการปล่อยก๊าซเรือนกระจกเพิ่มขึ้นเมื่อปีที่แล้ว และคำถามต่างๆ เหล่านี้ก็ทำให้เกิดข้อสงสัยเช่นกันว่าจีนจะสามารถควบคุมเป้าหมายการปล่อยก๊าซเรือนกระจกให้ขึ้นถึงจุดสูงสุดในปีค.ศ. 2030 และเป็นประเทศที่มีฐานะเป็นกลางด้านก๊าซคาร์บอน หรือ carbon neutral ภายในปี 2060 ได้จริงหรือไม่ด้วย


ที่มา: VOA",https://www.voathai.com/a/china-coal-plants-ct/6248288.html,"Tue, 28 Sep 2021 08:27:41 +0700"
สำรวจความเป็นไปได้ของรัฐบาลเยอรมนีชุดใหม่,"รัฐบาลผสมแบบ “ไฟจราจร” (พรรค SPD, พรรคกรีนส์, พรรค FDP)



พรรค Social Democrats (SPD) ของนายโอลาฟ โชลซ์ รองนายกรัฐมนตรีเยอรมนี เล็งจัดตั้งรัฐบาลผสมร่วมกับพรรคกรีนส์ และพรรค Free Democrats (FDP)



พรรค SPD และพรรคกรีนส์เคยเป็นรัฐบาลร่วมกันเมื่อช่วงปีค.ศ. 1998-2005 ในยุคของอดีตนายกรัฐมนตรีแกร์ฮาร์ท ชเรอเดอร์ โดยในปัจจุบัน ทั้งสองพรรคมีนโยบายไปในทางเดียวกันด้านสิ่งแวดล้อม การเพิ่มภาษี และสวัสดิการสังคม อย่างไรก็ตาม พรรคกรีนส์มีนโยบายที่เผชิญหน้ากับรัสเซียมากกว่าพรรค SPD



อย่างไรก็ตาม หากพรรค SPD ต้องการคว้าเก้าอี้นายกรัฐมนตรีเป็นครั้งแรกนับตั้งแต่ปีค.ศ. 2005 ทางพรรคต้องได้จับมือกับพรรค FDP เพื่อจัดตั้งรัฐบาลผสมแบบ “ไฟจราจร” ตามสีประจำพรรคแดง เขียว และเหลือง ของพรรค SPD พรรคกรีนส์ และพรรค FDP ตามลำดับ



นายคริสเตียน ลินด์เนอร์ หัวหน้าพรรค FDP ซึ่งเป็นพรรคสายเสรีนิยม มีทีท่ายอมรับรัฐบาลผสมในลักษณะนี้ โดยระบุว่า การทำให้กัญชาเป็นสิ่งถูกกฎหมาย เป็นนโยบายที่พรรคเห็นด้วยกับอีกสองพรรคที่เหลือได้



แม้พรรค FDP มีนโยบายเศรษฐกิจที่แตกต่างกับพรรค SPD และพรรคกรีนส์ แต่ FDP อาจมีท่าทีผ่อนปรนหากทางพรรคได้คุมกระทรวงการคลัง




รัฐบาลผสมแบบ “ธงชาติจาไมกา” (พรรค CDU/CSU, พรรคกรีนส์,  พรรค FDP)



แม้พรรคพันธมิตรอนุรักษ์นิยม CDU/CSU จะได้คะแนนเป็นลำดับสอง แต่นายอาร์มิน ลัสเชท ผู้ท้าชิงตำแหน่งนายกรัฐมนตรีของพรรค ก็ยืนยันว่า เขาจะพยายามจัดตั้งรัฐบาลร่วมกับพรรค FDP และพรรคกรีนส์



พรรคพันธมิตรระหว่าง CDU/CSU กับ FDP เป็นรัฐบาลปกครองเยอรมนีเป็นเวลาส่วนใหญ่นับตั้งแต่หลังสงคราม โดยทั้งสองฝ่ายมีนโยบายเศรษฐกิจที่คล้ายกันมาก



อย่างไรก็ตาม ทั้งสองพรรคมีที่นั่งในสภาไม่พอที่จะจัดตั้งรัฐบาลโดยลำพังได้ จึงอาจต้องตั้งรัฐบาลผสมร่วมกับพรรคกรีนส์ หรือรัฐบาลผสมแบบ “จาไมกา” ตามสีดำ เหลือง เขียว ของบรรดาพรรคดังกล่าว



การจัดตั้งรัฐบาลผสมนี้ไม่ใช่เรื่องง่าย โดยเมื่อปีค.ศ.2017 นายลินด์เนอร์ หัวหน้าพรรค FDP ถอนตัวออกจากการเจรจาจัดตั้งรัฐบาลผสมแบบธงชาติจาไมกา



ทั้งนี้ นโยบายด้านสิ่งแวดล้อมของพรรคกรีนส์และพรรค FDP นั้นแตกต่างกันมาก ในขณะที่ พรรค CDU/CSU กับ FDP ต่างก็มีนโยบายสนับสนุนการใช้จ่ายเพื่อป้องกันประเทศ



รัฐบาลผสมแบบ Grand Coalition (พรรค CDU กับพรรค SPD หรือ พรรค CDU, พรรค SPD และพรรคกรีนส์)



พรรค SPD ร่วมจัดตั้งรัฐบาลกับพรรค CDU ซึ่งเป็นพรรคสายอนุรักษ์นิยมของนางอังเกลา แมร์เคิล มาเป็นเวลา 12 ปี จากช่วงเวลาทั้งหมด 16 ปีที่นางแมร์เคิลอยู่ในอำนาจ โดยทั้งสองพรรคมีท่าทียอมกลับมาเป็นรัฐบาลร่วมกันอีกครั้ง  


อย่างไรก็ตาม เมื่อปีค.ศ.2017 ทั้งสองพรรคก็มีท่าทียอมเป็นรัฐบาลร่วมกัน แต่หลังจากที่ไม่มีทางเลือกอื่นในการจัดตั้งรัฐบาลแล้วเท่านั้น




รัฐบาลแบบ “แดง-แดง-เขียว” (พรรค SPD,พรรค Die Linke, พรรคกรีนส์)



ก่อนการเลือกตั้ง พรรคสายอนุรักษ์นิยมชูความเป็นไปได้ของการจัดตั้งรัฐบาลผสมแบบ “แดง-แดง-เขียว” ระหว่างพรรค SPD พรรคกรีนส์ และพรรค Die Linke ซึ่งเป็นพรรคซ้ายจัด และเป็นพรรคลูกของอดีตพรรคคอมมิวนิสต์ที่เคยปกครองเยอรมนีตะวันออก อย่างไรก็ตาม ทั้งสามพรรคไม่ได้ที่นั่งในสภามากพอที่จะจัดตั้งรัฐบาลผสมได้



พรรค Die Linke ชนะในเขตเลือกตั้งสามแห่ง ได้คะแนนเสียงมากพอที่จะได้ที่นั่งในสภา 4.9 เปอร์เซ็นต์ อย่างไรก็ตาม จำนวนที่นั่งดังกล่าวก็ไม่มากพอที่จะทำให้พรรคฝ่ายซ้ายรวมกันจัดตั้งรัฐบาลได้ 




(ที่มา: Reuters)",https://www.voathai.com/a/%e0%b8%aa%e0%b8%b3%e0%b8%a3%e0%b8%a7%e0%b8%88%e0%b8%84%e0%b8%a7%e0%b8%b2%e0%b8%a1%e0%b9%80%e0%b8%9b%e0%b9%87%e0%b8%99%e0%b9%84%e0%b8%9b%e0%b9%84%e0%b8%94%e0%b9%89%e0%b8%82%e0%b8%ad%e0%b8%87%e0%b8%a3%e0%b8%b1%e0%b8%90%e0%b8%9a%e0%b8%b2%e0%b8%a5%e0%b9%80%e0%b8%a2%e0%b8%ad%e0%b8%a3%e0%b8%a1%e0%b8%99%e0%b8%b5%e0%b8%8a%e0%b8%b8%e0%b8%94%e0%b9%83%e0%b8%ab%e0%b8%a1%e0%b9%88/6248258.html,"Tue, 28 Sep 2021 07:44:52 +0700"
'รมต.ดอน' พบ 'รมต.บลิงเคน' หารือความสัมพันธ์-โควิด-เมียนมา,"โฆษกกระทรวงการต่างประเทศสหรัฐฯ เน็ด ไพรซ์ แถลงในวันจันทร์ (27 ก.ย.) เรื่องการพบหารือระหว่างรัฐมนตรีว่าการกระทรวงการต่างประเทศสหรัฐฯ แอนโทนี บลิงเคน กับรองนายกรัฐมนตรีและรัฐมนตรีว่าการกระทรวงการต่างประเทศของไทย ดอน ปรมัตถ์วินัย ณ กรุงวอชิงตัน


โฆษกเน็ด ไพรซ์ ระบุว่า รัฐมนตรีต่างประเทศของไทยและสหรัฐฯ ได้เน้นย้ำพันธกิจในความเป็นพันธมิตรระหว่างสองประเทศ รวมทั้งการร่วมมือต่อสู้กับการระบาดของโควิด-19 และการร่วมฟื้นฟูจากการระบาดใหญ่ทั่วโลก ตลอดจนการสนับสนุนด้านสิทธิมนุษยชนซึ่งถือเป็นเสาหลักของคุณค่าร่วมกันระหว่างสองประเทศ


รัฐมนตรีบลิงเคนและรัฐมนตรีดอน ยังได้พูดคุยถึงภัยคุกคามจากวิกฤติการเปลี่ยนแปลงของสภาพภูมิอากาศโลก และยืนยันถึงประโยชน์ของนานาประเทศจากการยกระดับการต่อสู้กับภาวะโลกร้อนและการสนับสนุนการเติบโตอย่างยั่งยืนทางเศรษฐกิจ


รัฐมนตรีทั้งสองคนหารือกันในเรื่องการเดินหน้าตามเป้าหมายด้านการค้าและการลงทุน ตลอดจนการกระตุ้นการพัฒนาโดยรวมอย่างยั่งยืนและเชื่อมโยงกันและกัน ก่อนที่ประเทศไทยจะเป็นเจ้าภาพการประชุมกลุ่มความร่วมมือทางเศรษฐกิจในเอเชียแปซิฟิก หรือ เอเปค ในปีหน้า


นอกจากนี้ รัฐมนตรีบลิงเคนและรัฐมนตรีดอนยังได้แสดงความกังวลถึงวิกฤติการณ์ในเมียนมา และการทำงานร่วมกันเพื่อรับรองว่าจะมีการปฏิบัติตามฉันทามติ 5 ข้อของสมาคมประชาชาติเอเชียตะวันออกเฉียงใต้ หรือ อาเซียน ว่าด้วยสถานการณ์ในเมียนมา 


รวมไปถึงการกระตุ้นให้รัฐบบาลทหารเมียนมายุติความรุนแรงโดยทันที และปล่อยตัวผู้ที่ถูกจับกุมคุมขังอย่างไม่เป็นธรรมให้เป็นอิสระด้วย


(ข้อมูลจากคำแถลงของกระทรวงการต่างประเทศสหรัฐฯ)",https://www.voathai.com/a/secretary-blinken-s-meeting-with-thai-deputy-prime-minister-and-foreign-minister-don-/6247831.html,"Tue, 28 Sep 2021 05:17:00 +0700"
สเปนเริ่มรณรงค์แผนดึงคนพเนจรมาตั้งรกรากในหมู่บ้านชนบทที่ร้างลง,"ปัญหาการขยายตัวของเมืองใหญ่ในประเทศต่างๆ ทำให้พื้นที่ชนบทกลายมาเป็นแผ่นดินร้าง เพราะคนรุ่นใหม่ย้ายออกไปกันอย่างต่อเนื่อง และประเด็นนี้กลายมาเป็นที่มาของแผนรณรงค์ใหม่ของสเปนเพื่อหวังพลิกฟื้นหมู่บ้านห่างไกลให้กลับมามีชีวิตอีกครั้งแล้ว


หมู่บ้านตามชนบทของประเทศสเปนกำลังจะตายลงอย่างช้าๆ หลังจากที่คนในท้องถิ่นอพยพออกจากบริเวณนั้นมานานแล้ว แต่หมู่บ้าน Sárnago หวังว่าจะสามารถหลีกเลี่ยงชะตากรรมนี้ได้


Sárnago ตั้งอยู่ในพื้นที่ๆ เป็นภูเขาของโซเรียทางตอนเหนือของกรุงมาดริด เคยมีคนอาศัยอยู่มากที่สุด 462 คนในปีค.ศ. 1950 โดยส่วนใหญ่มีอาชีพเกษตรกรรม แต่ในที่สุด สิ่งล่อใจของการใช้ชีวิตในเมืองและงานที่ได้รับค่าตอบแทนที่ดีกว่า ก็ทำให้หมู่บ้านนี้ต้องสูญเสียผู้คนทั้งหมดไป โดยชาวบ้านคนสุดท้ายออกจากหมู่บ้านไปเมื่อปี 1979


บรรดานักรณรงค์กำลังพยายามช่วยชีวิตหมู่บ้านแห่งนี้ด้วยการดึงดูดให้ผู้คนเข้ามาอยู่ในหมู่บ้าน จนตอนนี้มีคนอาศัยอยู่ถาวร 5 คน และมีอีกหลายๆ คนที่มาทำงานแบบจากระยะไกลหรือมาเพื่อพักเป็นระยะเวลาสั้นๆ


สเปนหวังที่จะช่วยรักษาชุมชนที่ต้องดิ้นรนอย่างหมู่บ้าน Sárnago นี้ไว้โดยการให้วีซ่าและเสนอสิ่งจูงใจในเรื่องภาษีให้แก่ “Digital Nomad” หรือคนทำงานด้านดิจิตัลและใช้ชีวิตแบบคนพเนจร ซึ่งสามารถทำงานจากแล็ปท็อปของตนที่ไหนก็ได้ในโลก เพื่อส่งเสริมให้คนเหล่านั้นมาอาศัยอยู่ในสิ่งที่หลายๆ คนเรียกกันว่า España Vacia หรือ ""Empty Spain""


ทั้งนี้ ร่างกฎหมาย start-up จะเสนอวีซ่า 12 เดือนแก่ผู้คนที่ไม่ได้อาศัยอยู่ในสหภาพยุโรป และเช่นเดียวกับประเทศอื่นๆ ที่มีการนำวีซ่าสำหรับคนพเนจรมาใช้ สเปนต้องการดึงดูดแรงงานต่างชาติด้วยอัตราภาษีขั้นต่ำ กล่าวคือคนงานเหล่านั้นจะเสียภาษีเงินได้เพีบง 24% สำหรับรายได้สูงสุดถึง 711,000 ดอลลาร์ต่อปีในฐานะที่ไม่ได้เป็นพลเมืองสเปน เมื่อเทียบกับชาวสเปนที่ต้องเสียภาษีสูงถึง 45% โดยขึ้นอยู่กับรายได้ของบุคคล ข้อมูลดังกล่าวมาจากกระทรวงการคลังของสเปน


เมื่อได้อาศัยอยู่และทำงานในสเปนแล้ว คนเหล่านั้นก็สามารถยื่นขอใบอนุญาตพำนักอาศัยในประเทศ เพื่อขยายเวลาการอยู่อาศัยได้เป็น 2 ปี และยังสามารถต่ออายุได้อีก 2 ปีด้วย


กฎหมายดังกล่าวที่ยังอาจมีการแก้ไขเปลี่ยนแปลงได้ ได้รับการสนับสนุนจากพรรคการเมืองใหญ่ๆ ทุกพรรค ซึ่งเป็นความพยายามที่จะแก้ไขปัญหาความเสื่อมโทรมในพื้นที่ชนบทของสเปน


ข้อมูลของสถาบันสถิติแห่งชาติของประเทศระบุว่า ในบรรดาเขตเทศบาล 8,131 แห่งของสเปน มีอยู่ 3,403 แห่ง หรือเป็นอัตราส่วน 43% ที่เสี่ยงต่อการตายลง


นอกจากนี้แล้ว สเปนยังต้องการส่งเสริมให้บริษัทต่างๆ และบรรดาผู้ประกอบการนำการลงทุนที่มีความจำเป็นอย่างยิ่งยวดไปยังพื้นที่ชนบทของประเทศที่กำลังประสบปัญหาทางเศรษฐกิจอีกด้วย


แล้วกลุ่มคนที่เรียกว่า Digital Nomad จะถูกดึงดูดให้มาอาศัยในหมู่บ้านเล็กๆ ที่อยู่ห่างไกลอย่าง Sárnago ได้หรือไม่?


José María Carrascosa ประธานสมาคม Friends of Sárnago กล่าวว่าเขาหวังว่าจะสามารถดึงดูดชาวต่างชาติให้เข้ามาอยู่ที่หมู่บ้านแห่งนี้ได้อย่างน้อยสักระยะหนึ่ง และว่าที่หมู่บ้านนี้มีการเชื่อมต่ออินเทอร์เน็ตเครือข่าย 4G ที่ดีพอสมควรสำหรับพื้นที่ชนบท ซึ่งช่วยให้สามารถส่งอีเมลได้ แต่การประชุมผ่าน Zoom ยังคงเป็นปัญหาอยู่ นอกจากนี้ยังมีสถานที่ๆ สามารถทำงานร่วมกันได้อีกด้วย


Carrascosa กล่าวด้วยว่าผู้ที่จะเข้ามาอยู่ในหมู่บ้านนี้ควรเตรียมพร้อมสำหรับชีวิตทางสังคมที่เงียบสงบ บาร์ที่มีอยู่เพียงแห่งเดียวปิดตัวไปเมื่อหลายปีก่อน ส่วนโรงเรียนและร้านค้าที่ใกล้ที่สุดก็ต้องขับรถเป็นระยะทาง 5 กิโลเมตรไปที่หมู่บ้านที่ใหญ่กว่า


ทั้งนี้ Sárnago เป็น 1 ใน 30 หมู่บ้านที่กำลังจะตายที่เข้าร่วมเครือข่ายแห่งชาติ National Network of Welcoming Villages for Remote Workers หรือ RNPAT ซึ่งเป็นกลุ่มที่ทำงานร่วมกับรัฐบาลสเปนเพื่อดึงดูดคนทำงานให้มาอาศัยอยู่ในพื้นที่ชนบท


Ricardo Ortega ประธานเครือข่าย RNPAT กล่าวในการให้สัมภาษณ์กับ VOA ว่าผู้คนมีความกระตือรือร้นในการทำงานออนไลน์มากขึ้นเนื่องจากการเกิดโรคระบาดใหญ่ โดยจะเห็นว่ามีการย้ายจากเมืองไปยังหมู่บ้านเล็กๆ กันมากขึ้น


เขาเชื่อว่าการให้วีซ่าประเภทนี้ อาจช่วยดึงดูดผู้คนให้มาสนุกกับวิถีชีวิตแบบสเปน ซึ่งห่างไกลจากเมืองและชายฝั่ง เพื่อจะได้สัมผัสสเปนอย่างแท้จริง


Tim Acheson ผู้เชี่ยวชาญด้านฟินเทคชาวอังกฤษและภรรยาเพิ่งจะซื้อทาวน์เฮาส์ใน María หมู่บ้านที่มีประชากรอาศัยอยู่ 1,000 คนทางตะวันออกเฉียงใต้ของสเปน ทั้งคู่เดินทางจากลอนดอนไปสเปนเดือนละครั้ง และตอนนี้กำลังตัดสินใจที่จะย้ายไปอยู่บ้านหลังใหม่แบบถาวร


เขาบอกกับ VOA ว่าอินเทอร์เน็ตใน María ดีกว่าที่ลอนดอนเสียอีก และว่าบ้านของเขาต้องใช้เวลาขับรถประมาณ 2 ชั่วโมงจากสนามบิน Alicante ในหมู่บ้านนี้ไม่มีใครพูดภาษาอังกฤษเลย แต่เขาและภรรยาก็เรียนรู้ภาษาได้อย่างรวดเร็วและทุกคนล้วนป็นมิตรกับพวกเขา


Acheson และภรรยาของเขาได้กลายเป็นผู้อยู่อาศัยในสเปนแบบถูกต้องตามกฎหมายเมื่อปีที่แล้ว ซึ่งหมายความว่าพวกเขาไม่สามารถใช้ประโยชน์จาก nomad visa ได้อย่างเต็มที่ แต่เขาก็หวังเป็นอย่างยิ่งว่าสเปนจะทำให้วีซ่าประเภทนี้สามารถใช้ได้จริง เพราะสเปนมีระบบอินเทอร์เน็ตที่ดีที่สุดแห่งหนึ่งในยุโรปและยังมีคุณภาพชีวิตที่ดีอีกด้วย",https://www.voathai.com/a/spain-visa-digital-nomad-dying-villages/6241291.html,"Tue, 28 Sep 2021 05:15:48 +0700"
วิกฤติไฟฟ้าดับในจีนลุกลาม! โรงงานปิด-เศรษฐกิจเสียหายหนัก,"สำนักข่าวรอยเตอร์รายงานว่า ปัญหาไฟฟ้าดับกำลังขยายไปในหลายพื้นที่ทั่วประเทศจีน ส่งผลให้การผลิตตามโรงงานต่าง ๆ ต้องหยุกชะงัก รวมทั้งโรงงานผลิตชิ้นส่วนให้กับบริษัทแอปเปิล (Apple) และเทสลา (Tesla)


เวลานี้ จีนกำลังประสบปัญหาขาดแคลนถ่านหินในการผลิตไฟฟ้า ประกอบกับการเพิ่มมาตรฐานด้านการปล่อยมลพิษ และความต้องการพลังงานที่เพิ่มขึ้นในภาคการผลิตและอุตสาหกรรม ทำให้ราคาถ่านหินเพิ่มขึ้นแตะระดับสูงสุด 


ทางการส่วนท้องถิ่นในหลายเมืองทางตะวันออกเฉียงเหนือใช้วิธีระงับการจ่ายไฟในช่วงเวลาที่มีการใช้ไฟฟ้ามากที่สุดตั้งแต่สัปดาห์ที่แล้ว และขอให้ประชาชนช่วยกันประหยัดไฟ ขณะที่สื่อทางทางการจีนรายงานว่า ช่วงเวลาการตัดไฟเริ่มเร็วขึ้นและนานขึ้นเรื่อย ๆ 


ในวันจันทร์ บรรษัทการไฟฟ้าจีน สัญญาว่าจะจ่ายไฟให้ตามความจำเป็นและจะหลีกเลี่ยงการตัดไฟ ขณะที่สำนักงานพลังงานแห่งชาติได้แจ้งไปยังบริษัทถ่านหินและก๊าซธรรมชาติให้รับประกันว่าจะมีพลังงานเพียงพอสำหรับใช้สร้างความอบอุ่นตามบ้านเรือนต่าง ๆ ในช่วงฤดูหนาวปีนี้ด้วย


ด้านนักวิเคราะห์ชี้ว่า ปัญหาไฟฟ้าดับนี้ส่งผลกระทบรุนแรงต่อโรงงานต่าง ๆ  ในหลายพื้นที่ของจีน และอาจส่งผลให้ภาพรวมเศรษฐกิจจีนในปีนี้ชะลอตัวลง โดยธนาคารมอร์แกนสแตนลีย์ คาดการณ์ว่า จีดีพีของจีนในไตรมาสที่ 4 ของปีนี้อาจหายไป 1% หากปัญหาไฟฟ้าดับดังกล่าวยืดเยื้อต่อไป


แผนลดการใช้ถ่านหินของรัฐบาลจีน


ปัจจุบัน จีนคือผู้ใช้พลังงานมากที่สุดในโลก และเป็นผู้ปล่อยก๊าซคาร์บอนที่เป็นสาเหตุของปรากฏการณ์เรือนกระจกมากที่สุดในโลกเช่นกัน


ก่อนหน้านี้ รัฐบาลจีนประกาศว่าจะลดอัตราการปล่อยก๊าซคาร์บอนลงเหลือศูนย์ภายในปี ค.ศ. 2060 และเมื่อสัปดาห์ที่แล้ว ประธานาธิบดีจีน สี จิ้นผิง ประกาศที่การประชุมสมัชชาใหญ่สหประชาชาติว่า จีนจะยุติการสนับสนุนทางการเงินแก่โรงงานที่ใช้ถ่านหินในต่างประเทศ


โจแอนนา ลิวอิส ผู้เชี่ยวชาญด้านพลังงานและสภาพภูมิอากาศแห่งมหาวิทยาลัยจอร์จทาวน์ กล่าวว่า คำประกาศนี้ถือเป็นเรื่องสำคัญ เพราะปัจจุบันจีนคือผู้สนับสนุนด้านเงินทุนรายใหญ่สำหรับโรงไฟฟ้าถ่านหินในประเทศต่าง ๆ โดยข้อมูลแสดงให้เห็นว่า ระหว่างปี ค.ศ. 2013 - 2019 จีนอุดหนุนทางการเงินราว 13% ให้แก่โรงไฟฟ้าถ่านหินนอกประเทศจีน ซึ่งมากกว่าประเทศอื่น ๆ หลายเท่า


อย่างไรก็ตาม คุณไบฟอร์ด เจิ้ง นักวิเคราะห์แห่งสถาบัน E3G ระบุว่า แม้จีนได้เลิกสนับสนุนการสร้างโรงไฟฟ้าถ่านหินในประเทศอื่น แต่จำนวนโรงไฟฟ้าถ่านหินในจีนเองกลับเพิ่มขึ้นจำนวนมากเมื่อปีที่แล้ว ซึ่งการที่นโยบายใหม่ของรัฐบาลปักกิ่งจะได้ผลนั้นจำเป็นต้องมีการหยุดสร้างโรงไฟฟ้าถ่านหินในจีนเองพร้อมไปกับการไล่ปิดโรงไฟฟ้าถ่านหินเก่า ๆ ด้วย",https://www.voathai.com/a/%e0%b8%a7%e0%b8%b4%e0%b8%81%e0%b8%a4%e0%b8%95%e0%b8%b4-%e0%b9%84%e0%b8%9f%e0%b8%9f%e0%b9%89%e0%b8%b2%e0%b8%94%e0%b8%b1%e0%b8%9a%e0%b9%83%e0%b8%99%e0%b8%88%e0%b8%b5%e0%b8%99-%e0%b8%a5%e0%b8%b8%e0%b8%81%e0%b8%a5%e0%b8%b2%e0%b8%a1-%e0%b9%82%e0%b8%a3%e0%b8%87%e0%b8%87%e0%b8%b2%e0%b8%99%e0%b8%9b%e0%b8%b4%e0%b8%94-%e0%b9%80%e0%b8%a8%e0%b8%a3%e0%b8%a9%e0%b8%90%e0%b8%81%e0%b8%b4%e0%b8%88%e0%b9%80%e0%b8%aa%e0%b8%b5%e0%b8%a2%e0%b8%ab%e0%b8%b2%e0%b8%a2%e0%b8%ab%e0%b8%99%e0%b8%b1%e0%b8%81/6247733.html,"Tue, 28 Sep 2021 03:59:09 +0700"
ไบเดน ฉีดวัคซีนโควิดบูสเตอร์ หลังรัฐบาลอนุมัติแผนกระตุ้นภูมิสำหรับชาวอเมริกันบางกลุ่ม,"ประธานาธิบดี โจ ไบเดน ได้รับการฉีดวัคซีนกระตุ้นภูมิป้องกันโควิด-19 ในวันจันทร์ หลังจากรัฐบาลเพิ่งอนุมัติการแจกจ่ายวัคซีนบูสเตอร์เข็มที่ 3 จากบริษัทไฟเซอร์ (Pfizer) ให้กับชาวอเมริกันเฉพาะกลุ่มไปเมื่อไม่กี่วันก่อน


และก่อนที่จะเข้ารับการฉีดวัคซีนเข็มที่ 3 ปธน.ไบเดน ได้พูดกับผู้สื่อข่าวประจำทำเนียบขาวว่า “(วัคซีน)บูสเตอร์นั้นเป็นสิ่งสำคัญ แต่สิ่งที่สำคัญที่สุดคือ การฉีดวัคซีน(เข็มแรก) ให้กับประชาชนเพิ่มขึ้น”


ผู้นำสหรัฐฯ ระบุว่า ในเวลานี้ มีประชากรวัยผู้ใหญ่ในสหรัฐฯ ราว 77 เปอร์เซ็นต์ ที่ได้รับวัคซีนโควิด-19 อย่างน้อย 1 เข็มแล้ว พร้อมย้ำ หลังการฉีดวัคซีน ว่า “ไม่มีทางที่ประชาชนจำนวน 1 ใน 4 ของประเทศ จะไม่ได้รับวัคซีน”


เมื่อสัปดาห์ที่แล้ว ศูนย์ควบคุมและป้องกันโรคสหรัฐฯ (CDC) ทำการอนุมัติการฉีดวัคซีนบูสเตอร์ให้กับประชากร 3 กลุ่ม อันได้แก่ ผู้ที่มีอายุตั้งแต่ 65 ปีขึ้นไป ผู้ที่ปฏิบัติงานในด่านหน้า เช่น ครู เจ้าหน้าที่ด้านสาธารณสุข และผู้ที่ทำงานในส่วนที่มีความเสี่ยงที่จะตกเป็นเหยื่อโควิด-19 รวมทั้ง ผู้ที่มีอายุ 50 ถึง 64 ปีและมีโรคประจำตัวอยู่แล้ว


ทั้งนี้ สหรัฐฯ จะฉีดวัคซีนบูสเตอร์ให้กับผู้ที่ได้รับวัคซีนของไฟเซอร์-ไบโอเอ็นเทค ครบโดสแล้วไม่น้อยกว่า 6 เดือน โดยทำเนียบขาวเปิดเผยเมื่อวันศุกร์ที่แล้วว่า มีชาวอเมริกันราว 20 ล้านคนที่มีสิทธิ์ได้รับวัคซีนเข็มที่ 3 ทันที ขณะที่มีผู้มีสิทธิ์อีกราว 60 ล้านคนที่จะได้รับวัคซีนนี้หลังรอครบกำหนด 6 เดือน นับตั้งแต่วันที่ฉีดวัคซีนเข็มที่ 2


ปธน.ไบเดน ประกาศไว้ตั้งแต่เมื่อเดือนสิงหาคม ว่า ตนต้องการจะเห็นชาวอเมริกันทุกคนได้รับวัคซีนบูสเตอร์ ในเวลาที่สหรัฐฯ กำลังเผชิญกับการระบาดระลอกใหม่ของเชื้อโคโรนาไวรัสสายพันธุ์เดลตา


แต่แผนดังกล่าวต้องชะงักไปช่วงหนึ่ง หลังคณะที่ปรึกษาของสำนักงานอาหารและยาสหรัฐฯ (FDA) ปฏิเสธคำขอให้มีการฉีดวัคซีนบูสเตอร์ให้กับประชาชนชาวอเมริกันทุกคน ด้วยเหตุผลว่า ไม่มีหลักฐานพิสูจน์เรื่องความปลอดภัยและประโยชน์ของวัคซีนเข็มที่ 3 มากพอ จนกระทั่ง คณะทำงานอิสระที่ดูแลเรื่องนี้อนุมัติการฉีดวัคซีนกระตุ้นภูมิให้กับผู้ที่มีอายุตั้งแต่ 65 ปีขึ้นไป และผู้ที่มีความเสี่ยงสูงที่จะล้มป่วยหนักหากติดเชื้อโคโรนาไวรัส ก่อนที่ CDC จะแนะนำให้เพิ่มกลุ่มผู้ที่ปฏิบัติหน้าที่ในส่วนงานที่มีความเสี่ยงติดเชื้อเข้าไปด้วย


อย่างไรก็ตาม องค์การอนามัยโลกแสดงจุดยืนไม่เห็นด้วยกับการฉีดวัคซีนบูสเตอร์ และขอให้สหรัฐฯ รวมทั้งประเทศอื่นๆ ที่มีแผนดังกล่าวระงับการเดินหน้าฉีดวัคซีนไปก่อน เพื่อนำส่งวัคซีนที่มีเหลือไปยังอีกหลายประเทศที่ยังขาดแคลนอยู่


และเมื่อสอบถามผู้นำสหรัฐฯ เกี่ยวกับคำร้องขอขององค์การอนามัยโลก ปธน.ไบเดน กล่าวในวันจันทร์ว่า สหรัฐฯ นั้น “ทำหน้าที่ของตนมากกว่าที่หลายประเทศร่วมกันทำ” เพื่อส่งวัคซีนไปยังนานาประเทศทั่วโลกแล้ว",https://www.voathai.com/a/biden-covid19-vaccine-booster-shot-fda-cdc/6247685.html,"Tue, 28 Sep 2021 03:16:08 +0700"
‘โอลาฟ โชลซ์’ เตรียมจัดตั้งพรรคร่วมรัฐบาลสามฝ่ายปกครองเยอรมนียุคหลังแมร์เคิล,"สำนักข่าวรอยเตอร์รายงานว่า นายโอลาฟ โชลซ์ (Olaf Scholz) แห่งพรรค Social Democrats (SPD) ซึ่งได้รับชัยชนะในการเลือกตั้งของเยอรมนีเมื่อวันอาทิตย์ ประกาศว่าจะจัดตั้งรัฐบาลที่มาจากพรรคร่วมรัฐบาลสามฝ่าย “ก่อนวันคริสต์มาสปีนี้” เพื่อทำหน้าที่แทนพรรคการเมืองฝ่ายอนุรักษ์นิยมของนางอังเกลา แมร์เคิล ที่ได้คะแนนเสียงตามมาเป็นที่สอง


หากสามารถจัดตั้งรัฐบาลได้สำเร็จ จะถือเป็นครั้งแรกในรอบ 16 ปีที่พรรค SPD ได้เป็นรัฐบาล ด้วยการจับมือกับพรรคกรีนส์ และพรรค Free Democrats (FDP) ซึ่งเป็นพรรคแนวทางเสรีนิยม 


โอลาฟ โชลซ์ วัย 63 ปี ซึ่งดำรงตำแหน่งรัฐมนตรีการคลังในรัฐบาลของนางแมร์เคิล กล่าวยืนยันว่า รัฐบาลผสมชุดใหม่ของเยอรมนีจะเป็นรัฐบาลที่มีเสถียรภาพพร้อมสัญญาว่าจะเพิ่มความเข้มแข็งของสหภาพยุโรปและกระชับความสัมพันธ์กับสหรัฐฯ


โชลซ์ กล่าวว่า รัฐบาลชุดใหม่ของเยอรมนีจะขยายความสัมพันธ์ข้ามมหาสมุทรแอตแลนติกกับรัฐบาลสหรัฐฯ และว่าเป็นสิ่งสำคัญที่ประเทศประชาธิปไตยจะต้องทำงานร่วมกันเพื่อรับมือความท้าทายต่าง ๆ ของโลก แม้จะเกิดความขัดแย้งกันเองในบางครั้ง 


หากนายโชลซ์สามารถจัดตั้งรัฐบาลได้สำเร็จ เขาจะเป็นนายกรัฐมนตรีจากพรรค SDP คนที่สี่หลังยุคสงครามโลกครั้งที่สอง




 


ทั้งนี้ พรรค Social Democrats ซึ่งเป็นพรรคการเมืองเก่าแก่ที่สุดของเยอรมนี ได้รับคะแนนเสียง 25.7% ในการเลือกตั้งเมื่อวันอาทิตย์ เพิ่มขึ้น 5% จากการเลือกตั้งเมื่อปี ค.ศ. 2017 โดยพรรคพันธมิตรอนุรักษ์นิยมของนางแมร์เคิล CDU/CSU ตามมาที่สองที่ 24.1% ตามด้วยพรรคกรีนส์และพรรค FDP ที่ 14.8% และ 11.5% ตามลำดับ 


โดยทั้งพรรคกรีนส์และพรรค FDP เปิดเผยว่าจะหารือกันก่อนเพื่อหาจุดยืนที่เหมาะสมก่อนที่จะเจรจาต่อรองกับพรรค SPD หรือพรรคอนุรักษ์นิยม ในการจัดตั้งรัฐบาลชุดใหม่ของเยอรมนี


การกลับมาของพรรค SPD หลังจากที่นางแมร์เคิลปฏิเสธการช่วงชิงตำแหน่งนายกรัฐมนตรีเป็นสมัยที่ห้า ถือเป็นการเปลี่ยนขั้วอำนาจของพรรคการเมืองแนวทางสายกลางค่อนไปทางซ้ายในบางส่วนของยุโรปและในอเมริกา หลังจากที่พรรคแนวทางอนุรักษ์นิยมครองอำนาจส่วนใหญ่ในช่วงหลายปีที่ผ่านมา",https://www.voathai.com/a/%e0%b9%82%e0%b8%ad%e0%b8%a5%e0%b8%b2%e0%b8%9f-%e0%b9%82%e0%b8%8a%e0%b8%a5%e0%b8%8b%e0%b9%8c-%e0%b9%80%e0%b8%95%e0%b8%a3%e0%b8%b5%e0%b8%a2%e0%b8%a1%e0%b8%88%e0%b8%b1%e0%b8%94%e0%b8%95%e0%b8%b1%e0%b9%89%e0%b8%87-%e0%b8%9e%e0%b8%a3%e0%b8%a3%e0%b8%84%e0%b8%a3%e0%b9%88%e0%b8%a7%e0%b8%a1%e0%b8%a3%e0%b8%b1%e0%b8%90%e0%b8%9a%e0%b8%b2%e0%b8%a5-%e0%b9%80%e0%b8%a2%e0%b8%ad%e0%b8%a3%e0%b8%a1%e0%b8%99%e0%b8%b5-%e0%b8%a2%e0%b8%b8%e0%b8%84%e0%b8%ab%e0%b8%a5%e0%b8%b1%e0%b8%87-%e0%b9%81%e0%b8%a1%e0%b8%a3%e0%b9%8c%e0%b9%80%e0%b8%84%e0%b8%b4%e0%b8%a5/6247317.html,"Tue, 28 Sep 2021 02:59:24 +0700"
รัฐบาลไบเดนเผยแผนสานต่อโครงการปกป้องเยาวชนลูกหลานผู้อพยพ DACA,"รัฐบาลประธานาธิบดีโจ ไบเดน เสนอกฎเกณฑ์ใหม่ในวันจันทร์ เพื่อสานต่อความพยายามปกป้องบรรดาเยาวชนจำนวนหลายแสนคนที่อพยพเข้าเมืองพร้อมครอบครัวตั้งแต่ยังเด็ก เพื่อไม่ให้พวกเขาถูกส่งตัวกลับประเทศ ท่ามกลางแรงต้านจากฝ่ายตรงข้ามทางการเมือง


ข้อเสนอใหม่นี้มีขึ้นหลังจากที่ผู้พิพากษาของรัฐบาลกลางสหรัฐฯ ในนครฮุสตัน รัฐเท็กซัส มีคำตัดสินเมื่อเดือนกรกฎาคมว่า โครงการ Deferred Action for Childhood Arrivals (DACA) เป็นโครงการผิดกฏหมาย 


ผู้พิพากษาแอนดรูว์ ฮาเนน ซึ่งแต่งตั้งโดยอดีตประธานาธิบดีจอร์จ ดับเบิลยู บุช ระบุว่า รัฐบาลของอดีตประธานาธิบดีบารัค โอบามา ได้ทำเกินขอบเขตความรับผิดชอบในการเปิดตัวโครงการ DACA เมื่อปี ค.ศ. 2012 และมิได้จัดให้มีการแสดงความเห็นในกรณีนี้อย่างเหมาะสม


โดยคำตัดสินของศาลอนุญาตให้มีการต่ออายุของผู้ที่อยู่ในโครงการนี้อยู่แล้วได้ แต่ไม่ยินยอมให้มีการรับสมาชิกใหม่เพิ่ม ซึ่งทางรัฐบาลประธานาธิบดีไบเดนได้อุทธรณ์ต่อคำตัดสินนี้ ในขณะเดียวกันก็จะมีการเปิดโอกาสให้ประชาชนแสดงความเห็นต่อประเด็นที่ถูกหยิบยกขึ้นมาพูดถึงโดยผู้พิพากษาฮาเนนด้วย


ทางด้านรัฐมนตรีว่าการกระทรวงความมั่นคงมาตุภูมิสหรัฐฯ อเลฮานโดร มายอร์กาส กล่าวในวันจันทร์เพื่อขอให้วุฒิสภาสหรัฐฯ เร่งผ่านร่างกฎหมายที่จะช่วยปกป้องสถานะทางกฎหมายที่จำเป็นซึ่งบรรดาเยาวชนผู้อพยพหรือ ดรีมเมอร์ส เหล่านั้นสมควรได้รับ 


รมต.มายอร์กาส กล่าวว่า “รัฐบาลไบเดน-แฮร์ริส จะยังคงทำงานเพื่อปกป้องดรีมเมอร์ส และตระหนักถึงสิ่งที่พวกเขาเสียสละให้แก่ประเทศนี้” 


ข้อเสนอความยาว 205 หน้า ของรัฐบาลสหรัฐฯ จะเปิดเผยต่อสาธารณชนในวันอังคารนี้ในรูปแบบทะเบียนของรัฐบาลกลาง ก่อนที่จะเปิดโอกาสให้ประชาชนแสดงความเห็นเป็นเวลา 60 วัน โดยจะยึดตามบรรทัดฐานเดิมภายใต้โครงการ DACA คือต้องเดินทางเข้ามาสหรัฐฯ ก่อนอายุ 16 ปี และอาศัยอยู่ในอเมริกาอย่างต่อเนื่องตั้งแต่นั้น รวมทั้งต้องอยู่ในประเทศ ณ วันที่ 15 มิถุนายน ปี ค.ศ. 2012 ด้วย


ทั้งนี้ นับตั้งแต่เปิดตัวโครงการ DACA เมื่อ 9 ปีที่แล้ว มีผู้ลงทะเบียนในโครงการนี้แล้วมากกว่า 825,000 คน",https://www.voathai.com/a/%e0%b8%a3%e0%b8%b1%e0%b8%90%e0%b8%9a%e0%b8%b2%e0%b8%a5-%e0%b9%84%e0%b8%9a%e0%b9%80%e0%b8%94%e0%b8%99-%e0%b9%80%e0%b8%9c%e0%b8%a2%e0%b9%81%e0%b8%9c%e0%b8%99%e0%b8%aa%e0%b8%b2%e0%b8%99%e0%b8%95%e0%b9%88%e0%b8%ad-%e0%b9%82%e0%b8%84%e0%b8%a3%e0%b8%87%e0%b8%81%e0%b8%b2%e0%b8%a3%e0%b8%9b%e0%b8%81%e0%b8%9b%e0%b9%89%e0%b8%ad%e0%b8%87%e0%b9%80%e0%b8%a2%e0%b8%b2%e0%b8%a7%e0%b8%8a%e0%b8%99%e0%b8%a5%e0%b8%b9%e0%b8%81%e0%b8%ab%e0%b8%a5%e0%b8%b2%e0%b8%99%e0%b8%9c%e0%b8%b9%e0%b9%89%e0%b8%ad%e0%b8%9e%e0%b8%a2%e0%b8%9e-daca/6247320.html,"Tue, 28 Sep 2021 02:27:26 +0700"
โควิด-19: แพทย์พยาบาลนิวยอร์กครบกำหนดเส้นตายฉีดวัคซีน - ซีดีซีเตือนเลี่ยงปาร์ตี้ฮาโลวีน,"วันจันทร์ (27 ก.ย.) คือวันสุดท้ายของกำหนดเส้นตายการฉีดวัคซีนโควิด-19 ของบุคลากรการแพทย์รัฐนิวยอร์กที่ทำงานตามโรงพยาบาลและบ้านพักสำหรับผู้สูงอายุในรัฐนี้ ส่วนพยาบาลที่ทำหน้าที่ดูแลผู้สูงอายุตามบ้านจะมีเวลาจนถึงวันที่ 7 ตุลาคมในการเข้ารับวัคซีน


ภายใต้มาตรการดังกล่าว แพทย์พยาบาลที่ปฏิเสธการฉีดวัคซีนโดยไม่มีคำรับรองจากแพทย์ให้ยกเว้นการฉีดวัคซีนโควิด จะต้องออกจากงานและจะไม่ได้รับสวัสดิการชดเชยการว่างงานด้วย


ผู้ว่าการรัฐนิวยอร์ก แคธี โฮคูล กล่าวว่า ได้มีคำสั่งให้ เนชันแนลการ์ด หรือ กองกำลังสำรองของรัฐ ที่ได้รับการฝึกฝนทางการแพทย์ ให้เตรียมพร้อมในกรณีที่เกิดปัญหาขาดแคลนบุคลากรทางการแพทย์ หากว่ามีแพทย์พยาบาลจำนวนมากปฏิเสธการฉีดวัคซีนโควิดหลังกำหนดเส้นตายนี้ผ่านไปแล้ว


สำนักงานผู้ว่าการรัฐนิวยอร์กระบุว่า จนถึงวันที่ 22 ก.ย. มีบุคลากรทางการแพทย์ตามโรงพยาบาลต่าง ๆ ทั่วรัฐนิวยอร์ก ฉีดวัคซีนโควิดครบแล้ว 84% 


ซีดีซี เตือนหลีกเลี่ยงปาร์ตี้ฮาโลวีนกับคนจำนวนมาก


และในขณะที่เทศกาลฮาโลวีนในสหรัฐฯ กำลังจะมาถึงในอีกหนึ่งเดือน ผอ.ศูนย์ควบคุมและป้องกันโรคของสหรัฐฯ หรือ ซีดีซี ได้เตือนว่า คนอเมริกันควรหลีกเลี่ยงการรวมกลุ่มกับคนจำนวนมากในงานฉลองวันฮาโลวีน เนื่องจากการระบาดที่ยังคงรุนแรงในหลายพื้นที่


แพทย์หญิงโรเชลล์ วาเลนสกี กล่าวกับรายการ “Face the Nation” ของสถานีโทรทัศน์ซีบีเอส ในวันอาทิตย์ว่า เด็ก ๆ น่าจะสามารถเดินเป็นกลุ่มเล็ก ๆ เพื่อเคาะประตูเพื่อนบ้านและขอลูกอมขนมหวานตามธรรมเนียม trick-or-treat ได้ในปีนี้ แต่ไม่ควรเข้าร่วมงานปาร์ตี้ฮาโลวีนที่มีคนเข้าร่วมจำนวนมาก",https://www.voathai.com/a/%e0%b9%82%e0%b8%84%e0%b8%a7%e0%b8%b4%e0%b8%9419-%e0%b9%81%e0%b8%9e%e0%b8%97%e0%b8%a2%e0%b9%8c%e0%b8%9e%e0%b8%a2%e0%b8%b2%e0%b8%9a%e0%b8%b2%e0%b8%a5-%e0%b8%99%e0%b8%b4%e0%b8%a7%e0%b8%a2%e0%b8%ad%e0%b8%a3%e0%b9%8c%e0%b8%81-%e0%b8%84%e0%b8%a3%e0%b8%9a%e0%b8%81%e0%b8%b3%e0%b8%ab%e0%b8%99%e0%b8%94%e0%b9%80%e0%b8%aa%e0%b9%89%e0%b8%99%e0%b8%95%e0%b8%b2%e0%b8%a2-%e0%b8%89%e0%b8%b5%e0%b8%94%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99-%e0%b8%8b%e0%b8%b5%e0%b8%94%e0%b8%b5%e0%b8%8b%e0%b8%b5-%e0%b9%80%e0%b8%95%e0%b8%b7%e0%b8%ad%e0%b8%99%e0%b9%80%e0%b8%a5%e0%b8%b5%e0%b9%88%e0%b8%a2%e0%b8%87-%e0%b8%9b%e0%b8%b2%e0%b8%a3%e0%b9%8c%e0%b8%95%e0%b8%b5%e0%b9%89-%e0%b8%ae%e0%b8%b1%e0%b8%a5%e0%b9%82%e0%b8%a5%e0%b8%a7%e0%b8%b5%e0%b8%99/6247316.html,"Tue, 28 Sep 2021 02:24:26 +0700"
ประเทศภูมิภาคเอเชียขับเคี่ยวแข่งสะสมอาวุธ,"ออสเตรเลีย



เมื่อวันที่ 16 กันยายน ออสเตรเลียระบุว่าจะสร้างเรือดำน้ำพลังนิวเคลียร์อย่างน้อยแปดลำ ภายใต้ข้อตกลงหุ้นส่วนด้านความมั่นคงในภูมิภาคอินโดแปซิฟิคกับสหรัฐฯ และอังกฤษ หรือข้อตกลง AUKUS




นอกจากนี้ ออสเตรเลียจะพัฒนาขีปนาวุธโทมาฮอว์กแบบขับเคลื่อนด้วยตัวเองบนเรือพิฆาตให้ยิงได้ในระยะไกลขึ้น รวมถึงพัฒนาขีปนาวุธอากาศสู่พื้นที่ติดตั้งบนเครื่องบินไอพ่น F/A-18 Hornet และเครื่องบินไอพ่น F-35A Lightning II ให้โจมตีเป้าหมายในระยะ 900 กิโลเมตรได้



ออสเตรเลียยังมีแผนติดตั้งจรวดร่อนโจมตีภาคพื้นระยะไกลบนเครื่องบินไอพ่น  F/A-18F Super Hornet รวมถึงติดถั้งขีปนาวุธนำวิถีแบบโจมตีแม่นยำ ที่สามารถทำลายเป้าหมายที่อยู่ห่างออกไปกว่า 400 กิโลเมตรได้ เพื่อเพิ่มศักยภาพให้กองกำลังภาคพื้นดิน



ภายใต้ข้อตกลง AUKUS ออสเตรเลียจะร่วมมือกับสหรัฐฯ เพื่อพัฒนาขีปนาวุธแบบเร็วเหนือเสียงด้วย


เมื่อเดือนมิถุนายน กระทรวงการต่างประเทศสหรัฐฯ อนุมัติขายเฮลิคอปเตอร์ Boeing AH-64 Apache จำนวน 29 ลำ มูลค่าไม่เกิน 3,500 ล้านดอลลาร์ ให้ออสเตรเลีย



 


ไต้หวัน



เมื่อวันที่ 17 กันยายน ไต้หวันประกาศแผนพัฒนาประสิทธิภาพอาวุธเป็นเวลา 5 ปี มูลค่า 8,690 ล้านดอลลาร์ ซึ่งคาดว่าจะมีการพัฒนาขีปนาวุธพิสัยไกลและขีปนาวุธขับเคลื่อนด้วยตัวเองด้วย

 


โครงการดังกล่าวจะมีการจัดหาขีปนาวุธใหม่ โดยสื่อไต้หวันรายงานว่า ขีปนาวุธใหม่นี้อาจมีระยะยิงถึง 1,200 กิโลเมตร




เมื่อปีที่แล้ว รัฐบาลสหรัฐฯ อนุมัติขายระบบขีปนาวุธฮาร์พูนแบบป้องกันชายฝั่ง 100 ลูก ระบบอาวุธที่ประกอบด้วยขีปนาวุธ เครื่องตรวจจับ และปืนใหญ่ จำนวนสามระบบ และโดรนระดับสูงสี่ลำ ให้แก่ไต้หวัน โดยอาวุธทั้งหมดมีมูลค่ารวมราว 5,000 ล้านดอลลาร์



เมื่อเดือนที่แล้ว สหรัฐฯ อนุมัติขายระบบอาวุธปืนครก 40 ระบบให้ไต้หวัน มูลค่าไม่เกิน 750 ล้านดอลลาร์





เกาหลีใต้



เมื่อวันที่ 15 กันยายน เกาหลีใต้ทดสอบขีปนาวุธวิถีโค้งพิสัยไกลติดเรือดำน้ำสำเร็จ ทำให้เกาหลีใต้เป็นประเทศแรกที่ไม่มีนิวเคลียร์และสามารถพัฒนาระบบอาวุธดังกล่าวได้



ทั้งนี้ คาดว่าขีปนาวุธดังกล่าวเป็นอาวุธที่ต่อยอดมาจากขีปนาวุธวิถีโค้งพิสัยไกล Hyunmoo-2B ซึ่งเป็นขีปนาวุธภาคพื้นดิน และมีระยะยิงราว 500 กิโลเมตร



เมื่อปีที่แล้ว เกาหลีใต้พัฒนาขีปนาวุธ Hyunmoo-4 ซึ่งสามารถยิงได้ในระยะ 800 กิโลเมตร และติดตั้งหัวรบหนักสองตันได้




เกาหลีใต้ยังเปิดตัวขีปนาวุธใหม่อื่นๆ รวมทั้งขีปนาวุธขับเคลื่อนด้วยตัวเองแบบเร็วเหนือเสียง และตั้งเป้าพัฒนาเครื่องยนต์จรวดแบบใช้เชื้อเพลิงแข็ง ซึ่งเป็นหนึ่งในแผนพัฒนาดาวเทียมสอดแนมที่เตรียมเปิดตัวในช่วงปลายทศวรรษที่ 2020s นี้ และในเดือนกรกฎาคม เกาหลีใต้ยังทดสอบการยิงสำเร็จสำเร็จอีกด้วย



กระทรวงกลาโหมเกาหลีใต้ระบุในแผนเมื่อปีที่แล้วว่า ทางกระทรวงยื่นเรื่องขอสร้างเรือดำน้ำสามลำ โดยทางการเกาหลีใต้ระบุว่า เรือดำน้ำสองในสาม ที่มีความจุเครื่องยนต์ 3,000 ตันและ 3,600 ตัน จะขับเคลื่อนด้วยเครื่องยนต์ดีเซล แต่ไม่ได้ระบุว่าเรือดำน้ำอีกลำที่มีความจุเครื่องยนต์ 4,000 ตัน จะขับเคลื่อนด้วยพลังงานชนิดใด



การสร้างเรือดำน้ำนิวเคลียร์เป็นหนึ่งในคำมั่นระหว่างหาเสียงของประธานาธิบดีมุน แจ อิน อย่างไรก็ตาม นับตั้งแต่ดำรงเขาดำรงตำแหน่งเมื่อปีค.ศ. 2017 ผู้นำเกาหลีใต้ก็ไม่เคยประกาศสร้างเรือดำน้ำดังกล่าวอย่างเป็นทางการ



เกาหลีเหนือ



เมื่อเดือนกรกฎาคม ค.ศ. 2019 สื่อทางการเกาหลีเหนือเผยแพร่ภาพนายคิม จอง อึน ผู้นำสูงสุด ตรวจตราเรือดำน้ำใหม่ขนาดใหญ่ แม้เกาหลีเหนือจะไม่ได้ระบุว่าเรือดำน้ำนี้ติดอาวุธประเภทใด แต่นักวิเคราะห์ก็ระบุว่า เรือดำน้ำที่มีขนาดใหญ่นี้ถูกออกแบบมาเพื่อบรรทุกขีปนาวุธวิถีโค้งพิสัยไกล



ปลายปีค.ศ. 2019 เกาหลีเหนือระบุว่า สามารถทดสอบขีปนาวุธทิ้งตัวติดเรือดำน้ำชนิดใหม่จากทะเลได้สำเร็จ ต่อเมื่อในเดือนมกราคม เกาหลีเหนือเผยแพร่ภาพขีปนาวุธชนิดใหม่นี้ระหว่างการเดินสวนสนามของกองทัพในกรุงเปียงยาง



ในเดือนกันยายนนี้ สื่อทางการเกาหลีเหนือรายงานว่า เกาหลีเหนือทดสอบระบบยิงขีปนาวุธจากขบวนรถไฟได้แล้ว




จีน



จีนผลิตขีปนาวุธ DF-26 ซึ่งเป็นอาวุธที่สามารถนำปรับใช้ได้หลายรูปแบบและสามารถประกอบหัวรบนิวเคลียร์ได้ และมีพิสัยยิงในระยะไม่เกิน 4,000 กิโลเมตร



จีนเปิดตัวอากาศยานไร้คนขับแบบใหม่ระหว่างการเดินขบวนกองทัพเมื่อปีค.ศ. 2019 และจัดแสดงขีปนาวุธแบบข้ามทวีปและความเร็วเหนือเสียง ที่ถูกออกแบบเพื่อโจมตีเรือบรรทุกอากาศยานและฐานทัพ ซึ่งเป็นหัวใจสำคัญของความมันคงทางการทหารของสหรัฐฯ ในเอเชีย



ขีปนาวุธแบบเร็วเหนือเสียง DF-17 ของจีนถูกออกแบบให้เคลื่อนตัวได้เร็วกว่าเสียงหลายเท่า ทำให้ยากต่อการรับมือ นอกจากนี้ จีนยังมีขีปนาวุธวิถีโค้งพิสัยไกลข้ามทวีป ซึ่งหากติดตั้งหัวรบหลายหัวแล้ว สามารถยิงไปได้ไกลถึงสหรัฐฯ






ญี่ปุ่น



ญี่ปุ่นทุ่มงบหลายล้านดอลลาร์ไปกับอาวุธพิสัยไกลที่ยิงจากอากาศ และกำลังพัฒนาขีปนาวุธ Type 12 ซึ่งเป็นขีปนาวุธต่อต้านเรือติดรถบรรทุกที่คาดว่ามีวิถียิงในระยะ 1,000 กิโลเมตร



เมื่อปีที่แล้ว กระทรวงการต่างประเทศสหรัฐฯ อนุมัติข้อตกลงขายเครื่องบินไอพ่นขับไล่ Lockheed F-35 ด้วยมูลค่าราว 23,000 ล้านดอลลาร์



(ที่มา: Reuters)",https://www.voathai.com/a/%e0%b8%9b%e0%b8%a3%e0%b8%b0%e0%b9%80%e0%b8%97%e0%b8%a8%e0%b8%a0%e0%b8%b9%e0%b8%a1%e0%b8%b4%e0%b8%a0%e0%b8%b2%e0%b8%84%e0%b9%80%e0%b8%ad%e0%b9%80%e0%b8%8a%e0%b8%b5%e0%b8%a2%e0%b8%82%e0%b8%b1%e0%b8%9a%e0%b9%80%e0%b8%84%e0%b8%b5%e0%b9%88%e0%b8%a2%e0%b8%a7%e0%b9%81%e0%b8%82%e0%b9%88%e0%b8%87%e0%b8%aa%e0%b8%b0%e0%b8%aa%e0%b8%a1%e0%b8%ad%e0%b8%b2%e0%b8%a7%e0%b8%b8%e0%b8%98/6247617.html,"Tue, 28 Sep 2021 02:01:35 +0700"
จีน ชี้ แคนาดา ‘น่าจะได้บทเรียน’ จากกรณีคดีผู้บริหารหัวเหว่ยแล้ว,"กระทรวงต่างประเทศจีน เชื่อว่า การที่รัฐบาลแคนาดายอมปล่อยตัว นางเหมิง ว่านโจว ประธานเจ้าหน้าที่บริหารด้านการเงินของบริษัทหัวเหว่ย ที่ถูกควบคุมตัวไว้เป็นเวลาเกือบ 3 ปี แสดงให้เห็นถึง ความแข็งแกร่งของจีน และแคนาดาเองควร “จะได้บทเรียน” จากเรื่องนี้แล้ว ตามรายงานของสำนักข่าว รอยเตอร์




 


นางเหมิง เดินทางกลับถึงนครเสิ่นเจิ้น ซึ่งเป็นที่ตั้งของสำนักงานบริษัทหัวเหว่ย ท่ามกลางการต้อนรับจากผู้คนมากมาย เมื่อวันเสาร์ที่ผ่านมา ซึ่งเป็นวันเดียวกับที่ รัฐบาลกรุงปักกิ่งปล่อยตัว ไมเคิล คอฟริก และ ไมเคิล สปานอฟ ชาวแคนาดา 2 ราย ที่ถูกจับกุมและคุมขังไว้ด้วยข้อหาจารกรรมตั้งแต่เมื่อ 3 ปีก่อน หลังการควบคุมตัวผู้บริหารบริษัทเทคโนโลยียักษ์ใหญ่ของจีนแห่งนี้


หัว ชุนยิง โฆษกกระทรวงต่างประเทศจีน กล่าวระหว่างการแถลงข่าวประจำวันในวันจันทร์ตามเวลาท้องถิ่นว่า การเดินทางกลับมาประเทศของ นางเหมิง แสดงให้เห็นถึง ความสามารถของรัฐบาลจีนและพรรคคอมมิวนิสต์จีนในการปกป้องประชาชน บริษัท และผลประโยชน์ของประเทศ


โฆษกกระทรวงต่างประเทศจีน ยังยืนยันด้วยว่า คดีที่ทางการจีนดำเนินต่อชาวแคนาดาทั้งสองคนนั้น “แตกต่างจากคดีของนางเหมิง อย่างสิ้นเชิง” เพราะสิ่งที่เกิดขึ้นกับผู้บริหารหัวเหว่ยรายนี้ “เป็นการกลั่นแกล้งทางการเมือง”  ขณะที่ แคนาดาเรียกสิ่งที่เกิดขึ้นกับ คอฟริก และ สปานอฟ ว่าเป็น “การทูตวิถีตัวประกัน” ซึ่งทางจีนปฏิเสธมาโดยตลอด


หนังสือพิมพ์ The Global Times ของจีนรายงานในช่วงเย็นวันอาทิตย์ว่า ชาวแคนาดาทั้งสอง “ยอมรับสารภาพ” ว่าได้ทำความผิดจริง ก่อนจะได้ประกันและปล่อยตัวเพื่อไปรักษาตัว ก่อนจะตีพิมพ์บทความใหม่ในวันจันทร์ที่ระบุว่า การที่แคนาดาปล่อยตัว นางเหมิง นั้น ถือเป็นโอกาสให้จีนได้พัฒนาความสัมพันธ์กับแคนาดาและสหรัฐฯ แต่ย้ำว่า “การใช้วาทะทางการเมืองที่เป็นพิษ” จะยังสามารถ “พ่นพิษ” ใส่บรรยากาศด้านความสัมพันธ์ระหว่างประเทศต่อไปได้


 


(ที่มา: สำนักข่าว รอยเตอร์)",https://www.voathai.com/a/china-huawei-canada-lessons-hostage-diplomacy/6247571.html,"Tue, 28 Sep 2021 01:59:04 +0700"
เกาหลีเหนือยิงทดสอบขีปนาวุธ-อ้างต้านความมุ่งร้ายจากเกาหลีใต้,"เกาหลีเหนือยิงทดสอบขีปนาวุธครั้งที่ 3 ของเดือนนี้ในวันอังคารตามเวลาท้องถิ่น ก่อนที่ตัวแทนกรุงเปียงยางที่เข้าร่วมการประชุมสมัชชาใหญ่แห่งสหประชาชาติจะกล่าวหาว่า เกาหลีใต้มีท่าทีมุ่งร้ายต่อตน


รายงานจากกองทัพเกาหลีใต้ที่ทำหน้าที่สังเกตการณ์ความเคลื่อนไหวของเกาหลีเหนือ ระบุว่า การทดสอบขีปนาวุธครั้งล่าสุดนี้มีวิถียิงไปยังพื้นที่ทะเลทางชายฝั่งตะวันออกและเกิดขึ้นเวลา 6.40 นาฬิกา และ “น่าจะเป็นขีปนาวุธพิสัยสั้น” ที่ยิงออกมาจากเขตมูปยอง-รี ในจังหวัดจากัง ทางภาคเหนือ ซึ่งเป็นเพื้นที่เดียวกับการยิงทดสอบขีปนาวุธข้ามทวีปเมื่อเดือนกรกฎาคม ปี ค.ศ. 2017




 


ขณะเดียวกัน สหรัฐฯ ออกมาประณามเกาหลีเหนือโดยกล่าวว่า การทดสอบขีปนาวุธครั้งล่าสุดนี้เป็น “การละเมิดมติคณะมนตรีความมั่นคงแห่งสหประชาชาติหลายข้อ” และยังเป็น “ภัยคุกคามต่อเพื่อนบ้านของเกาหลีเหนือ รวมทั้งประชาคมโลกด้วย”


แถลงการณ์จากกระทรวงการต่างประเทศสหรัฐฯ ระบุว่า สหรัฐฯ “ยังคงยึดมั่นที่จะดำเนินวิถีทางการทูตเข้าหาเกาหลีเหนือ และเรียกร้องให้(เกาหลีเหนือ)กลับคืนสู่โต๊ะเจรจา” และว่า “ความมุ่งมั่นของสหรัฐฯ ในการปกป้องเกาหลีใต้และญี่ปุ่นยังคงหนักแน่นเช่นเดิม”


นับตั้งแต่เกาหลีเหนือกลับมาทำการยิงทดสอบขีปนาวุธเมื่อปี ค.ศ. 2019 กรุงเปียงยางมักจะทำการยิงทดสอบขีปนาวุธครั้งละ 2 ลูก โดยส่วนใหญ่จะเป็นขีปนาวุธพิสัยสั้น ขณะที่ นักวิเคราะห์ด้านกลาโหมบางรายเชื่อว่า การยิงทดสอบเพียง 1 ลูกแสดงให้เห็นว่า เป็นการทดสอบขีปนาวุธพิสัยไกล แม้จะยังไม่มีหลักฐานมาพิสูจน์ประเด็นนี้ และเกาหลีเหนือเองไม่เคยประกาศรายละเอียดของอาวุธที่ตนทดสอบด้วย


รายงานข่าวการยิงทดสอบขีปนาวุธของกรุงเปียงยางครั้งนี้มีออกมา ก่อนที่เอกอัครราชทูตเกาหลีเหนือประจำองค์การสหประชาชาติ (ยูเอ็น) จะขึ้นกล่าวปราศรัยต่อที่ประชุมสมัชชาใหญ่แห่งสหประชาชาติ ที่นครนิวยอร์ก โดย คิม ซอง เอกอัครราชทูตเกาหลีเหนือ ระบุว่า การพัฒนาขีปนาวุธนิวเคลียร์นั้น เป็นการตอบโต้ “ท่าทีอันมุ่งร้าย” จากสหรัฐฯ และเกาหลีใต้


ทูตเกาหลีเหนือ ยังกล่าวด้วยว่า “ไม่มีใครสามารถปฏิเสธสิทธิ์อันชอบธรรม(ของเกาหลีเหนือ) ในการป้องกันตนเอง ด้วยการพัฒนา ทดสอบ ผลิต และครอบครองสรรพาวุธ ที่มีความสามารถเหมือนๆ กับที่สหรัฐฯ และเกาหลีใต้พัฒนาหรือครอบครองอยู่”


รายงานข่าวระบุว่า ไม่มีการยืนยันจากฝ่ายใดว่า การยิงทดสอบขีปนาวุธครั้งนี้เป็นแผนที่วางไว้ให้เกิดขึ้นในช่วงเดียวกับที่ทูตเกาหลีเหนือจะขึ้นกล่าวปราศรัยหรือไม่ แต่นักวิเคราะห์กล่าวว่า สิ่งที่น่าจับตามองก็คือ เกาหลีเหนือทำการทดสอบครั้งนี้ ไม่กี่วันหลังออกมาส่งสัญญาณว่าพร้อมจะกลับคืนสู่การเจรจาหารือกับเกาหลีใต้อีกครั้ง


จีน ลี นักวิชาการอาวุโสจากศูนย์ Wilson Center ในกรุงวอชิงตัน ให้ความเห็นว่า “เกาหลีเหนือใช้วิธีแบล็กเมล์ทางอารมณ์เป็นแรงต่อรอง ด้วยการยั่วยุสลับกับการหว่านเสน่ห์ ซึ่งดูจะมุ่งเน้นไปยังชาวเกาหลีใต้เป็นพิเศษ”",https://www.voathai.com/a/north-korea-missile-test-un-general-assembly/6248924.html,"Tue, 28 Sep 2021 23:35:57 +0700"
เหตุระเบิดปริศนาในสวีเดนส่งผลให้มีผู้ได้รับบาดเจ็บอย่างน้อย 20 ราย,"เจ้าหน้าที่ตำรวจและเจ้าหน้าที่ดับเพลิงในเมืองโกเตเบิร์ก ประเทศสวีเดน เร่งเข้าตรวจสอบอาคารอพาร์ทเมนท์แห่งหนึ่งในช่วงเช้าวันอังคารตามเวลาท้องถิ่น หลังเกิดเหตุระเบิดที่ทำให้มีผู้ได้รับบาดเจ็บอย่างน้อย 20 ราย โดยบางรายมีอาการสาหัส ขณะที่ เจ้าหน้าที่สืบสวนยืนยันว่า เหตุการณ์ครั้งนี้ไม่ได้เกิดขึ้นด้วยสาเหตุตามธรรมชาติ


เจ้าหน้าที่กู้ภัยฉุกเฉินในโกเตเบิร์ก ซึ่งเป็นเมืองที่มีขนาดใหญ่เป็นอันดับที่ 2 ของประเทศ เปิดเผยว่า ได้รับสัญญาณแจ้งเหตุระเบิดตั้งแต่ก่อน 5 นาฬิกา จากเขตอันเนดาล และไฟได้ขยายวงไปติดห้องอื่นๆ ในอาคารอย่างรวดเร็ว โดยเจ้าหน้าที่ดับเพลิงยังไม่สามารถจัดการกับไฟที่ลุกไหม้ได้ แม้เวลาจะผ่านไปหลายชั่วโมงแล้วก็ตาม


รายงานข่าวระบุว่า ผู้ที่อาศัยอยู่ในอาคารนี้ตกใจตื่นขึ้นมาทันที เพราะแรงสั่นสะเทือนจากระเบิดที่แม้แต่ผู้ที่อาศัยอยู่ในช่วงตึกใกล้ๆ ก็รู้สึกได้


พยานรายหนึ่งกล่าวว่า ควันไฟปกคลุมไปทั่วทางเดินและบันไดในอาคาร จนทำให้ยากต่อการหาทางออกมาภายนอก ขณะที่ เจ้าหน้าที่ตำรวจและเจ้าหน้าที่ดับเพลิงเร่งช่วยชีวิตผู้ที่อยู่ในอาคารให้มากที่สุด โดยมีบางรายเลือกที่จะหนีออกมาทางระเบียงห้อง และมี 1 รายที่ตัดสินใจกระโดดหนีตายออกจากอาคารด้วย


เจ้าหน้าที่สืบสวนยังไม่สามารถหาข้อสรุปเกี่ยวกับสาเหตุของการระเบิดครั้งนี้ แต่โฆษกสำนักงานตำรวจรายหนึ่งบอกกับผู้สื่อข่าวว่า ไม่ใช่เรื่องของท่อแก๊สระเบิด หรือ สาเหตุ “ตามธรรมชาติ” อื่นๆ อย่างแน่นอน


ขณะเดียวกัน เจ้าหน้าที่จากหน่วยกู้ภัยโกเตเบิร์ก ให้สัมภาษณ์กับสถานีโทรทัศน์ SVT ของรัฐว่า การระเบิดนั้นน่าจะเกิดขึ้นที่บริเวณสวนด้านในของอาคาร ซึ่งมีหลักฐานเป็นประตูรั้วที่ถูกระเบิดไปด้วย


 


(ข้อมูลบางส่วนจาก สำนักข่าว เอพี และ รอยเตอร์)",https://www.voathai.com/a/sweden-goteburg-explosion/6248988.html,"Tue, 28 Sep 2021 23:58:57 +0700"
ไฟเซอร์-ไบโอเอนเท็ค เตรียมยื่นเรื่องของอนุมัติฉีดวัคซีนโควิดฉุกเฉินสำหรับเด็กอายุ 5-11 ปี,"บริษัทเวชภัณฑ์ ไฟเซอร์ (Pfizer) และไบโอเอนเท็ค (BioNTech) เปิดเผยในวันอังคารว่า ทางตนจะยื่นเรื่องขออนุมัติการฉีดวัคซีนโควิด-19 เป็นการฉุกเฉินสำหรับเด็กอายุระหว่าง 5 ถึง 11 ปีแล้ว


คำประกาศของ ไฟเซอร์-ไบโอเอนเท็ค ครั้งนี้ มีออกมาหลังจากที่ทั้งสองบริษัทยื่นข้อมูลการทดสอบวัคซีนเบื้องต้นให้กับสำนักงานอาหารและยาสหรัฐฯ (FDA) เมื่อสัปดาห์ก่อน โดยข้อมูลดังกล่าวเป็นการรวบรวมมาจากอาสาสมัครร่วมโครงการทดสอบจำนวน 2,268 คน ที่แสดงให้เห็นว่า วัคซีนของตนปลอดภัยและมีประสิทธิภาพสำหรับผู้รับยากลุ่มเด็ก


ก่อนหน้านี้ FDA อนุมัติการใช้วัคซีนฉุกเฉินในกลุ่มวัยรุ่นที่มีอายุระหว่าง 12 ถึง 15 ปีไปแล้ว พร้อมอนุมัติการใช้งานเต็มที่สำหรับผู้ที่มีอายุ 16 ปีขึ้นไปด้วย


ทั้งนี้ สถิติการติดเชื้อโคโรนาไวรัสในกลุ่มเด็กนั้นพุ่งถึงระดับสูงสุดเมื่อต้นเดือนที่ผ่านมา ตามข้อมูลจาก สถาบันกุมารเวชศาสตร์แห่งอเมริกา


แม้ว่าเด็กนั้นจะเป็นผู้ที่มีโอกาสป่วยหนักเพราะโควิด-19 น้อยกว่าผู้ใหญ่ ผู้เชี่ยวชาญด้านการแพทย์เตือนว่า เด็กยังคงเป็นพาหะแพร่เชื้อไวรัสสู่ผู้อื่นได้อยู่ดี


 


(ข้อมูลบางส่วนจาก สำนักข่าวรอยเตอร์)",https://www.voathai.com/a/pfizer-biontech-vaccine-emergency-authorization-chlidren-covid19/6249045.html,"Wed, 29 Sep 2021 00:49:50 +0700"
จับประเด็นสัมภาษณ์ “ดอน ปรมัตถ์วินัย” มั่นใจ ไทยรับบริจาควัคซีนจากสหรัฐฯ ไร้ปัญหา-พร้อมจับมือต่างชาติเพิ่มผลิตวัคซีน,"นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ ให้สัมภาษณ์พิเศษกับวีโอเอไทยระหว่างเดินทางเยือนสหรัฐฯ ณ ทำเนียบเอกอัครราชทูตไทย ณ กรุงวอชิงตัน เมื่อวันที่ 28 กันยายน ในประเด็นต่างๆ อาทิ ความร่วมมือด้านวัคซีนและด้านการแพทย์ที่เกี่ยวกับโรคโควิด-19 กับต่างประเทศ ท่าทีต่อสถานการณ์ในเมียนมา ประเด็นความมั่นคงในภูมิภาคเอเชียแปซิฟิค และท่าทีของไทยต่อการสมัครร่วมความตกลง ภาคีความตกลงหุ้นส่วนภาคพื้นแปซิฟิกที่ครอบคลุมและก้าวหน้า หรือ CPTPP (Comprehensive and Progressive Agreement for Trans-Pacific Partnership) ของจีน




พบปะ พ.ท.หญิงลัดดา แทมมี ดักเวิร์ธ วุฒิสมาชิกสหรัฐฯ เชื้อสายไทย จากรัฐอิลลินอยส์


 


วีโอเอ ไทย ถาม : ในการพูดคุยกับ ส.ว. แทมมี ดักเวิร์ธ มีการพูดคุยถึงความคืบหน้าในการรับบริจาควัคซีนจากสหรัฐฯ อย่างไรบ้าง?


การพบปะกับ พ.ท.หญิง ลัดดา แทมมี ดักเวิร์ธ เป็นการนัดหมายล่วงหน้าที่ไม่ได้เจาะจงที่จะพูดคุยประเด็นเกี่ยวกับวัคซีนเพียงอย่างเดียว แต่เพื่อเยี่ยมเยือนในฐานะคุ้นเคยกันสมัยที่ผมเคยดำรงตำแหน่งทูตฯ ที่นี่ และคุณแทมมี เป็น ผู้ช่วยรัฐมนตรีกระทรวงกิจการทหารผ่านศึก และขณะนี้คุณแทมมีก็ได้เป็น ส.ว.ซึ่งก็มีบทบาทมากขึ้น



แต่ในที่สุด ก็ได้คุยกันถึงการที่คุณแทมมีได้ติดตามให้มีการบริจาควัคซีนหนึ่งล้านโดส ซึ่งเป็นประเด็นที่สภาความมั่นคงแห่งชาติสหรัฐฯ เป็นหน่วยงานหลักที่ดำเนินการเรื่องนี้



โดยสภาความมั่นคงแห่งชาติสหรัฐฯ มีการเรียกประชุมในวันที่ 29 กันยายน ซึ่งเป็นการเริ่มต้นกระบวนการติดต่อส่งมอบวัคซีนให้กับประเทศไทย ซึ่งเรารับรู้ว่าเป็นกระบวนการใหม่ที่จะช่วยทำให้หนึ่งล้านโดสเกิดขึ้นได้จริง



“หลังพบกับคุณแทมมี่ เราก็ไปพบกับทางสภาความมั่นคง ทางเราก็ทราบว่าทางสหรัฐฯยังไม่ได้ดำเนินการก่อนหน้านี้ เพราะฉะนั้นนั่นจึงเป็นปัญหาภายในของสหรัฐฯ แต่บัดนี้ตกลงแล้วว่าจะเริ่มดำเนินการอย่างจริงจัง.. .


..โดยปกติแล้ว การพิจารณาบริจาควัคซีนของสหรัฐฯ นั้น ทางสภาความมั่นคงแห่งชาติสหรัฐฯ กระทรวงการต่างประเทศสหรัฐฯ และกลุ่มผู้เชี่ยวชาญทางด้านการแพทย์ที่ดูแลด้านวัคซีน จะประชุมร่วมกันเพื่อตัดสินใจดำเนินการบริจาควัคซีนให้ประเทศต่างๆ ซึ่งกลุ่มประเทศที่เข้าร่วมโครงการโคแวกซ์อาจได้วัคซีนเร็ว แต่สำหรับกลุ่มประเทศที่ไม่ได้เข้าร่วมโครงการแวกซ์ก็อาจได้ช้าลงมา..



..อย่างไรก็ตาม แม้ไทยจะไม่ได้เข้าร่วมโครงการโคแวกซ์ แต่ก็เคยได้รับบริจาควัคซีนจากสหรัฐฯ มาแล้ว เพราะฉะนั้นคาดว่าไทยจะได้รับวัคซีนล็อตที่สองจากสหรัฐฯ เร็ว""






พบปะเวทีโลก “ทุกเวทีคุยแต่เรื่องวัคซีนโควิด”




วีโอเอ ไทย ถาม : ในระหว่างการประชุมสมัชชาสหประชาชาติ สมัยสามัญ ครั้งที่ 76  ที่มหานครนิวยอร์ก ได้มีการหารือกับประเทศอื่นๆ เกี่ยวกับการรับบริจาควัคซีน รวมถึงการรับความช่วยเหลือหรือความร่วมมือด้านการแพทย์ที่เกี่ยวกับโรคโควิด-19 อย่างไรบ้าง?



“ในการประชุมสหประชาชาติเรียกได้ว่าทุกเวทีจะมีการพูดถึงในประเด็นของโรคโควิด-19 ในรูปแบบต่างๆ โดยความสนใจจะอยู่ที่วัคซีนเป็นสำคัญ ประเทศผู้ผลิตวัคซีนมีเพียงไม่กี่ประเทศในขณะที่นานาประเทศต้องการวัคซีน นี่เป็นเหตุผลหนึ่งที่ทำให้วัคซีนขาดแคลน ประกอบกับการมีเชื้อไวรัสกลายพันธุ์อย่างสายพันธุ์เดลต้า ทำให้อัตราการระบาดเร็วขึ้นกว่าปีที่แล้ว หลายประเทศยอมรับว่า การขาดแคลนวัคซีนและการที่วัคซีนเป็นที่ต้องการของทุกประเทศทั่วโลกนั้น ไม่ได้เป็นไปตามแผนที่คาดการณ์ไว้..



..ในเวทีสหประชาชาติ ทุกประเทศพูดถึงเรื่องของการทำอย่างไรให้ได้วัคซีนมากขึ้น ในการหารือสองฝ่ายมีหลายประเทศที่ขอวัคซีนจากไทย ซึ่งเราก็เคยแสดงท่าทีนี้กับมิตรประเทศของเรา เพราะในช่วงที่เราเริ่มรู้ว่าต้องการวัคซีนเมื่อช่วงเดือนเมษายน-พฤษภาคม


“ เราก็เริ่มติดต่อหลายประเทศและแจ้งว่า เราต้องการรับบริจาควัคซีน แต่ถ้าเป็นวัคซีนชนิดที่เราผลิตเองและเขามีอยู่ เราก็พร้อมที่จะคืนวัคซีนให้ภายหลัง หรือไม่เราก็ยินดีซื้อ นี่คือสามแนวทางที่เราใช้ในการเจรจาจัดหาวัคซีนกับประเทศต่างๆ..”


 


เจรจาแสวงหาวัคซีนจากยุโรปเพิ่ม 


นอกจากวัคซีนที่ได้รับมาจากต่างประเทศ คือ ญี่ปุ่น ภูฏาน สิงคโปร์ ฯลฯ  ก็ไปได้ข้อมูลและมีการหารือกัน ก็คือกลุ่มประเทศในยุโรป เพราะว่าเขาได้ใช้วัคซีนในจำนวนพอเหมาะพอควรกับความต้องการในประเทศแล้ว และมีวัคซีนเหลือที่จะดำเนินการทั้ง 3 แนวทางอย่างที่ว่า  โดยการ ให้ (บริจาค) หรือ ให้ยืม หรือไม่ก็ขาย  เราก็กำลังติดต่อ เชื่อว่าอีกไม่นาน เราก็จะมีวัคซีนอีกจำนวนไม่น้อยที่จะเข้ามาจากยุโรป บนพื้นฐานดังกล่าว




 


“.. ส่วนการทำข้อตกลง (ดีลในยุโรป) เราก็กำลังดำเนินอยู่ และเมื่อตกลงกันเรียบร้อง ก็จะเป็นเรื่องของการทำสัญญา และการจัดส่ง แต่รับรู้ว่าในหลายๆประเทศเขามีวัคซีนที่เหลือ และต้องการขายเพื่อคืนทุน แต่บางแห่งก็อาจจะไม่ได้ต้องการขาย แต่ให้เปล่าก็มี..”



 การดำเนินการเรื่องวัคซีนของทูตไทยในหลายประเทศ เพื่อสอบถามไปยังแหล่งข้อมูล หรือ รัฐบาลประเทศต่างๆ บางครั้งอาจได้คำตอบว่า (ประเทศคู่เจรจา) เขาไม่ขาย แต่บางครั้งเขาเปลี่ยนใจทีหลัง (ตัดสินใจขาย) ก็มีหลายราย บางครั้งเขาอาจจะบอกว่า ไม่คิดจะทำอะไรกับวัคซีนที่มีอยู่ เพราะเขาก็ต้องคอยดูสภาวะ (ภายในประเทศ) ที่จะปรับเปลี่ยนแปลง บางครั้งเขาก็วางแผนเผื่อจัดจำหน่ายวัคซีนได้”




หลายชาติสนใจ ขอร่วมมือกับไทย ผลิตวัคซีนและเวชภัณฑ์ต้านโควิด-19



นอกจากนี้ ยังมีการพูดคุยในประเด็นความร่วมมือในการผลิตวัคซีน กับนานาชาติ ซึ่งไทยได้รับความสนใจจากหลายชาติที่จะขอให้ไทยเป็นฐานการผลิตวัคซีนร่วมกัน


“..ไทยเป็นประเทศกำลังพัฒนาที่มีความสามารถในการผลิตวัคซีน เช่น การตั้งโรงงานผลิตวัคซีนแอสตราเซเนกาในไทย แม้อังกฤษจะเป็นเจ้าของลิขสิทธิ์ของวัคซีนก็ตาม แต่การตั้งโรงงานย่อมทำให้เรามีประสบการณ์การรับรู้ว่า เรามีกำลังความสามารถในแง่ของการนำเชื้อวัคซีน มาผสม จัดการ จนเกิดผลผลิตสุดท้ายออกมา..



..อีกประการหนึ่งคือ เรามีโรงงานวัคซีนในประเทศที่วิจัยและพัฒนาเองอย่างน้อยสี่โครงการ แต่มีสองโครงการแรกที่กำลังจะผลิตวัคซีนเพิ่มได้ในต้นปีหน้า คือวัคซีน ChulaCov19 ซึ่งเป็นวัคซีน mRNA ชนิดหนึ่ง และวัคซีนประเภทโปรตีนซับยูนิต จากคณะเภสัชศาสตร์ จุฬาลงกรณ์มหาวิทยาลัย



ทั้งนี้ ประสบการณ์ความรู้วัคซีนของไทยที่มีเพิ่มขึ้น ทำให้หลายประเทศรับรู้ว่าเรามีความพร้อมในเรื่องวัคซีนระดับหนึ่งและติดต่อไทยให้เป็นผู้ร่วมผลิตวัคซีน



นอกจากนี้ ไทยยังได้หารือเรื่องยากับหลายประเทศ โดยไทยมียาสมุนไพรฟ้าทะลายโจรที่สามารถใช้บรรเทาอาการของโรคโควิด-19 ได้ในระยะแรกเริ่มตามคำแนะนำของกระทรวงสาธารณสุข ทางกระทรวงการต่างประเทศเองก็มีการส่งฟ้าทะลายโจรไปยังสถานทูตไทยหลายแห่งในยุโรป เพื่อแจกจ่ายให้เจ้าหน้าที่สถานทูตและชุมชนชาวไทย



หารือสหรัฐฯ มองหาความร่วมมือผลิตวัคซีนร่วมในไทย



หนึ่งในหัวข้อระหว่างการพบหารือกับ นายแอนโทนี บลิงเคน รัฐมนตรีว่าการกระทรวงการต่างประเทศสหรัฐฯ นั้น มีการพูดคุยกันเรื่องความเป็นไปได้ที่จะพัฒนาความร่วมมือด้านสาธารณสุข ในการผลิตเวชภัณฑ์ และวัคซีน ต่อต้านโควิด-19 ในไทย


“ เพราะว่าสหรัฐฯเองก็ต้องการแหล่งผลิตใหม่ เพื่อกระจายวัคซีน ก็มีการถาม หารือถึงความร่วมมือเรื่องนี้ สหรัฐฯ เป็นที่ตั้งของประเทศที่เป็นเจ้าของลิขสิทธิ์วัคซีน ในขณะที่ไทยมีความพร้อมพื้นฐานในการผลิตวัคซีน..


“..เมื่อวิจัยพัฒนากันมาถึงจุดหนึ่งมันก็ต้องผลิต ไม่ใช่ว่าจะหยุดอยู่แค่นั้น เพราะฉะนั้นขณะนี้ ประเทศที่เป็นเจ้าของวัคซีนต่างก็กำลังหาแหล่งผลิต หรือปรับปรุงสถานที่และห้องปฏิบัติการให้ดีขึ้นพอเป็นแหล่งผลิตได้..ในมุมนี้มีการดำเนินการกับสหรัฐฯอยู่..”




 


แสดงจุดยืนของ ‘ไทย’ ค้านประณาม ‘เมียนมา’ ระบุ ทุกฝ่ายต้องหารือในสภาวะสันติเพื่อหาทางออก – เผยทูตพิเศษเตรียมเยือนเมียนมาอีกครั้งเดือน ต.ค.



วีโอเอ ไทย ถาม : ในที่ประชุมรัฐมนตรีว่าการกระทรวงการต่างประเทศอาเซียน - สหรัฐฯ มีการหารือถึงความพยายามระดับภูมิภาคต่อสถานการณ์ในเมียนมาอย่างไรบ้าง สหรัฐฯ คาดหวังบทบาทใดจากไทยต่อจากนี้บ้าง

 


“สหรัฐฯ มีความมั่นใจต่อไทยมากในประเด็นเมียนมา จากพื้นฐานว่าไทยและเมียนมามีชายแดนติดต่อกันยาวและมีเรื่องราวต่างๆ ที่เกิดขึ้นบริเวณชายแดน ในขณะที่ประเทศอาเซียนอื่นๆ ไม่ได้มีจุดสัมผัสกับเมียนมาเช่นนี้



เมื่อประเมินจากที่ตั้ง ประวัติศาสตร์ ความสัมพันธ์ จึงได้ข้อสรุปว่า ในประเด็นของเมียนมาต้องมีการอาศัยไทยในหลายแง่มุม เมื่อคำนึงถึงที่ตั้งของไทย เรายังเป็นประเทศที่ให้ความช่วยเหลือเมียนมาด้านมนุษยธรรมแก่เมียนมาได้สะดวกที่สุด  นอกจากนี้ ไทยยังมีประสบการณ์ในการรับมือกับผู้พลัดถิ่นจากเมียนมาจำนวนมากมานานหลายสิบปี..








แต่ละประเทศมีทัศนะต่อเมียนมาต่างกัน บางประเทศเรียกร้องชัดเจนว่าต้องมีการคืนอำนาจทันทีหลังรัฐประหาร ต้องมีการปล่อยตัวผู้ถูกคุมขังทันที แต่ในความเป็นจริง การคืนอำนาจทันทีหลังรัฐประหารมันไม่เคยเกิดขึ้นในประวัติศาสตร์โลกอยู่แล้ว ในขณะที่อีกหลายประเทศมองว่าต้องมีการหารือในสภาวะสันติเพื่อหาทางออก ถ้าเป็นเช่นนั้น ก็เป็นวิธีที่ทุกฝ่ายจะชนะ



ไทยดำเนินนโยบายเมียนมาโดยคำนึงถึงความสมดุลของสถานการณ์ต่างๆ ยกตัวอย่างเช่น การที่ไทยงดออกเสียง (ในมติว่าด้วยการระงับการขายอาวุธให้เมียนมาในการประชุมสมัชชาสหประชาชาติเมื่อเดือนมิถุนายน) นั้น ต้องอธิบายว่า


“..มติดังกล่าวเน้นการประณาม การหาทางออกอย่างรวบรัด ซึ่งเราเห็นว่าเป็นไปไม่ได้ เราจึงงดออกเสียง.. เราเชื่อในการสร้างความมั่นใจระหว่างกันเพื่อนำไปสู่การหารือกันอย่างจริงจัง เราต้องคำนึงถึงท่าทีของทุกฝ่ายให้ลงตัว ไม่อยากเห็นว่าต้องลงแส้กันหรือประณามกันอย่างเดียว ต้องให้โอกาสทุกฝ่ายพบปะพูดคุยกัน..”




นอกจากนี้ ไทยยังพยายามส่งเสริมทูตพิเศษด้านเมียนมาให้ประสบความสำเร็จ โดยขณะนี้ทูตพิเศษมีกำหนดการเดินทางไปยังเมียนมาอีกครั้งภายในเดือนตุลาคมนี้เพื่อพูดคุยกับทุกฝ่าย




 


วีโอเอ ไทย ถาม: สหรัฐฯ คาดหวังบทบาทของไทยอย่างไรในฐานะที่เป็นทั้งเพื่อนบ้านเมียนมา ประเทศสมาชิกอาเซียน และเป็นประเทศพันธมิตรของสหรัฐฯ ในขณะที่สหรัฐฯ เองมีท่าทีประณามรัฐบาลทหารเมียนมาอย่างชัดเจน?


ในการหารือกับนายแอนโทนี บลิงเคน รัฐมนตรีว่าการกระทรวงการต่างประเทศสหรัฐฯ มีการหารือในข้อกังวลของสหรัฐฯเกี่ยวกับสถานการณ์ในเมียนมาด้วย โดยไทยได้แสดงจุดยืนดังนี้



“ (สหรัฐฯ) ทราบว่า ไม่สามารถไปกดดันหรือใช้กำลังกับประเด็นนี้ได้ ในแง่ของการหาทางออก เขาเห็นด้วยเสมอว่า ถ้าต้องการกระบวนการประชาธิปไตยก็ต้องมีความมั่นคง ความมีเสถียรภาพในประเทศ เพื่อเดินหน้าสู่ปลายทางที่เป็นประชาธิปไตยและการเลือกตั้ง ไม่ใช่การต่อสู้แบบสงครามเย็น ทุกฝ่ายรู้ว่าการใช้กำลังไม่ใช่ทางออก..”




วีโอเอ ไทย ถาม : ไทยมีความเห็นอย่างไรต่อข้อตกลงความมั่นคง AUKUS ซึ่งนักวิเคราะห์มองว่า อาจเป็นการเพิ่มการเผชิญหน้าระหว่างกลุ่มประเทศตะวันตกและจีนด้านความมั่นคงในภูมิภาคเอเชียแปซิฟิค?




“ดอน” เผย ไทยต้องการเห็นเอเชียแปซิฟิคสงบสุข หลังสหรัฐฯ-ออสเตรเลีย-อังกฤษ ทำข้อตกลงความมั่นคงครั้งประวัติศาสตร์




“.. ไทยอยากเห็นภูมิภาคนี้สงบโดยเฉพาะอย่างยิ่งในโลกยุคโควิดและหลังโควิด มีความจำเป็นอย่างยิ่งที่ต้องมีบรรยากาศสันติสุขหรือความสงบสุข ทุกประเทศต้องฟื้นฟูตนเองจากความเสียหายที่ใหญ่หลวงในประเทศ ซึ่งจะเกิดไม่ได้เลยหากไม่มีบรรยากาศของความสงบ ประเทศใหญ่ควรร่วมมือหรือสร้างสิ่งแวดล้อมที่เอื้อให้เกิดความสงบนี้



แม้ธรรมชาติของมนุษย์ เราจะพยายามประหัตประหารกันทุกยุคทุกสมัยก็ตาม แต่เราก็พยายามบอกกับทุกฝ่ายว่า (การเผชิญหน้ากัน) อาจต้องไปทำในโอกาสอื่นๆ ในช่วงเวลานี้ (ความสงบสุข) เป็นประโยชน์กับทุกฝ่าย จะได้เกิดบรรยากาศที่เป็นมิตรและสร้างสรรค์ ในวงกว้างขึ้นและเอื้ออำนวยให้เกิดการเดินทาง การค้าการลงทุนเพิ่มขึ้น



จุดยืนสันติวิธี และเป็นมิตร เห็นพ้องร่วมกับหลายประเทศในภูมิภาค


ทุกประเทศจะมีท่าทีในลักษณะนี้ ไม่ใช่แค่มาเลเซียและอินโดนีเซีย ทุกประเทศต่างต้องการเห็นความรู้สึกที่เป็นมิตรมากขึ้น สิ่งใดก็ตามที่ลดความตึงเครียดลงได้ จะช่วยเอื้ออำนวยให้นานาประเทศพัฒนาตนเองในด้านต่างๆ ต่อไปได้ และมองว่าอาเซียนสามารถทำหน้าที่เป็นตัวกล่างระหว่างสองฝั่งอำนาจนี้ได้




วีโอเอ ไทย ถาม:  การสมัครเข้าร่วมความตกลงหุ้นส่วนทางเศรษฐกิจภาคพื้นแปซิฟิก หรือ CPTPP ของจีนเมื่อสัปดาห์ที่ผ่านมา จะมีผลต่อการตัดสินใจของไทยในการเข้าร่วมข้อตกลงดังกล่าวหรือไม่ อย่างไร




“ดอน” เผย ไทยยังมีความพร้อมที่จะเจรจา CPTPP



ผมคิดว่าไทยดูรายละเอียดเพียงพอที่จะเชื่อว่าผ่านไปถึงจุดเริ่มเจรจาได้ แม้การเจรจาอาจเผชิญปัญหา ก้าวต่อไปไม่ได้ แต่หากเราไม่เริ่มคิดจะเข้าไปเจรจาก็แปลกเหมือนกัน



ระหว่างการหารือกับพันโทหญิงลัดดา แทมมี ดักเวิร์ธ ก็มัการหารือถึงประเด็นดังกล่าว ซึ่งสหรัฐฯ เคยเป็นหนึ่งในประเทศริเริ่มแต่ถอนตัวออกไป เรารอรับฟังว่าสหรัฐฯ จะมีพัฒนาการอย่างไรต่อประเด็นนี้ ผมในฐานะประธานคณะกรรมการนโยบายเศรษฐกิจระหว่างประเทศ สนใจติดตามอยู่ว่าใครจะเข้ามาใหม่



ความตกลงการค้าเสรีนี้เป็นความร่วมมือด้านการค้าการลงทุนที่สำคัญ ตอนนี้เปิดกว้างมากขึ้น ประเทศต่างๆ ทั้งไทย อังกฤษ และไต้หวัน ต่างสนใจเจรจาด้วย





วีโอเอ ไทย ถาม : ในระหว่างการประชุมสมัชชาสหประชาชาติ สมัยสามัญครั้งนี้ ประเทศต่างๆ ได้สอบถามถึงสถานการณ์การเมืองไทยในปัจจุบันหรือไม่ ทางไทยได้อธิบายถึงประเด็นดังกล่าวต่อต่างชาติอย่างไรบ้าง



ไม่มีใครมาถามเลย ทุกประเทศสนใจแต่เรื่องวัคซีน แต่ละประเทศมีปัญหาของเขาเอง ณ วันนี้ไม่มีใครห่วงเรื่องใดนอกจากเรื่องของตน",https://www.voathai.com/a/%e0%b8%88%e0%b8%b1%e0%b8%9a%e0%b8%9b%e0%b8%a3%e0%b8%b0%e0%b9%80%e0%b8%94%e0%b9%87%e0%b8%99%e0%b8%aa%e0%b8%b1%e0%b8%a1%e0%b8%a0%e0%b8%b2%e0%b8%a9%e0%b8%93%e0%b9%8c-%e0%b8%94%e0%b8%ad%e0%b8%99-%e0%b8%9b%e0%b8%a3%e0%b8%a1%e0%b8%b1%e0%b8%95%e0%b8%96%e0%b9%8c%e0%b8%a7%e0%b8%b4%e0%b8%99%e0%b8%b1%e0%b8%a2-%e0%b8%a1%e0%b8%b1%e0%b9%88%e0%b8%99%e0%b9%83%e0%b8%88-%e0%b9%84%e0%b8%97%e0%b8%a2%e0%b8%a3%e0%b8%b1%e0%b8%9a%e0%b8%9a%e0%b8%a3%e0%b8%b4%e0%b8%88%e0%b8%b2%e0%b8%84%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99%e0%b8%88%e0%b8%b2%e0%b8%81%e0%b8%aa%e0%b8%ab%e0%b8%a3%e0%b8%b1%e0%b8%90%e0%b8%af-%e0%b9%84%e0%b8%a3%e0%b9%89%e0%b8%9b%e0%b8%b1%e0%b8%8d%e0%b8%ab%e0%b8%b2-%e0%b8%9e%e0%b8%a3%e0%b9%89%e0%b8%ad%e0%b8%a1%e0%b8%88%e0%b8%b1%e0%b8%9a%e0%b8%a1%e0%b8%b7%e0%b8%ad%e0%b8%95%e0%b9%88%e0%b8%b2%e0%b8%87%e0%b8%8a%e0%b8%b2%e0%b8%95%e0%b8%b4%e0%b9%80%e0%b8%9e%e0%b8%b4%e0%b9%88%e0%b8%a1%e0%b8%9c%e0%b8%a5%e0%b8%b4%e0%b8%95%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99/6251406.html,"Thu, 30 Sep 2021 09:30:37 +0700"
เกาหลีเหนือทดลอง 'ขีปนาวุธเหนือเสียง' มุ่งท้าทายระบบป้องกันและความสัมพันธ์สหรัฐฯ-เกาหลีใต้,"เมื่อวันพุธ สำนักข่าว KCNA ของเกาหลีเหนือ รายงานเรื่องการทดสอบขีปนาวุธความเร็วเหนือเสียงรุ่นล่าสุดของเปียงยาง ซึ่งนักวิเคราะห์ด้านความมั่นคงชี้ว่าอาจสามารถหลบเลี่ยงระบบป้องกันตนเองของสหรัฐฯ รวมทั้งยังเป็นความพยายามเพื่อสั่นคลอนความเป็นพันธมิตรระหว่างเกาหลีใต้กับสหรัฐฯ ด้วย


สำนักข่าว KCNA ของทางการเกาหลีเหนือ รายงานว่า จรวดขีปนาวุธความเร็วเหนือเสียงรุ่นใหม่ชื่อ Hwasong-8 ซึ่งทดสอบเมื่อวันอังคารประสบความสำเร็จ โดยระบุว่าขีปนาวุธเหนือเสียงที่ว่านี้เป็นหนึ่งในบรรดาภารกิจที่สำคัญลำดับสูงห้าประการในแผนป้องกันประเทศห้าปี ที่นายคิม จอง อึนได้ประกาศไว้เมื่อเดือนมกราคมปีนี้


และว่าการทดสอบครั้งนี้ช่วยยืนยันเรื่องขีดความสามารถในการควบคุมขีปนาวุธ รวมทั้งขีดความสามารถของการบังคับเพื่อให้หลบเลี่ยงและเปลี่ยนทิศทาง และคุณสมบัติในการร่อนตัวของหัวรบเมื่อหลุดออกจากลำตัวจรวดแล้วด้วย


ขีปนาวุธความเร็วเหนือเสียงที่สามารถปล่อยหัวรบให้ร่อนต่อไปได้เองหรือที่เรียกย่อ ๆ ว่า HGV นี้ นอกจากจะมีความเร็วกว่าเสียงถึงห้าเท่าแล้ว ยังบินในระดับต่ำและสามารถบังคับควบคุมทิศทางได้ด้วย ซึ่งทำให้ยากขึ้นที่จะตรวจจับหรือสกัดกั้น




 


และก็เป็นคุณสมบัติที่ผู้เชี่ยวชาญด้านความมั่นคง อย่างคุณอดัม เมาท์ จากหน่วยงาน Federation of American Scientists เตือนว่า อาจเป็นขีดความสามารถของเกาหลีเหนือที่จะโจมตีเป้าหมายใด ๆ บนคาบสมุทรเกาหลีได้อย่างแม่นยำ รวมทั้งยังเป็นภัยคุกคามที่อาจทะลุทะลวงระบบป้องกันตนเองของสหรัฐฯ ทั้งในภูมิภาคเอเชียตะวันออกและบนพื้นทวีปอเมริกาได้ด้วย


ตั้งแต่ปี 2019 เมื่อการเจรจาระดับสุดยอดระหว่างสหรัฐฯ กับเกาหลีเหนือล้มเหลวลง เปียงยางได้ทดสอบระบบอาวุธใหม่หลายครั้งที่มุ่งจะหลบเลี่ยงระบบป้องกันตนเองของสหรัฐฯ โดยระบบอาวุธดังกล่าวก็มีทั้งขีปนาวุธวิถีโค้งพิสัยไกล รวมทั้งจรวดขีปนาวุธแบบร่อนพิสัยใกล้ด้วย


นอกจากนั้น เกาหลีเหนือยังพัฒนาขีดความสามารถของการยิงจรวดจากฐานยิงเคลื่อนที่และจากเรือดำน้ำซึ่งก็ทำให้ยากขึ้นสำหรับการตรวจจับเช่นกัน


และเฉพาะสำหรับเดือนกันยายนนี้ เกาหลีเหนือได้ทดสอบจรวดไปแล้วสามครั้ง ทำให้นักวิเคราะห์อย่างคุณอดัม เมาท์ เตือนว่า ขีดความสามารถในการโจมตีที่เพิ่มขึ้นของเกาหลีเหนือแม้จะยังไม่มีการทดสอบอย่างสมบูรณ์ก็ตาม ทำให้สหรัฐฯ กับเกาหลีใต้ต้องเตรียมพร้อมเพื่อรับมือกับสถานการณ์วิกฤติที่อาจเกิดขึ้นได้




 


การตอบโต้ต่อนโยบายที่เป็นปฏิปักษ์


ในคำปราศรัยต่อสมัชชาใหญ่องค์การสหประชาชาติเมื่อต้นสัปดาห์นี้ ตัวแทนเกาหลีเหนือกล่าวว่า การพัฒนาจรวดขีปนาวุธของตนเป็นการตอบโต้ต่อนโยบายที่เป็นปฏิปักษ์ของสหรัฐฯ กับเกาหลีใต้


โดยนักการทูตเกาหลีเหนือได้ประณามการมีทหารสหรัฐฯ อยู่บนคาบสมุทรเกาหลี รวมทั้งการซ้อมรบร่วมระหว่างสหรัฐฯ กับเกาหลีใต้ และการเสริมสร้างศักยภาพของกองทัพเกาหลีใต้ด้วย แต่คำกล่าวโจมตีที่ว่านี้ก็ดูจะเป็นการส่งสัญญาณที่ขัดกันในตัวเองหลังจากที่คิม โย จอง น้องสาวของนายคิม จอง อึน ได้กล่าวว่า เกาหลีเหนือพร้อมที่จะเจรจากับเกาหลีใต้


และเกี่ยวกับเรื่องนี้ อาจารย์เมสัน ริชชี่ ของมหาวิทยาลัย Hankuk ในเกาหลีใต้วิเคราะห์ว่า ยุทธศาสตร์ของเกาหลีเหนือขณะนี้คือการเสริมสร้างขีดความสามารถด้านการทหารของตน และพยายามสร้างรอยแยกในความสัมพันธ์ระหว่างเกาหลีใต้กับสหรัฐฯ ไปพร้อมกัน เพราะประธานาธิบดีมูน แจ อิน ของเกาหลีใต้ ผู้ต้องการเจรจากับเกาหลีเหนือนั้นจะพ้นจากตำแหน่งในเดือนพฤษภาคมปีหน้า


ดังนั้น ผู้นำเกาหลีใต้คนปัจจุบันจึงตกอยู่ในฐานะที่ยากลำบากระหว่างการไม่ยั่วยุเกาหลีเหนือจากการทดสอบขีปนาวุธ กับการแสดงท่าทีที่แข็งกร้าวเพื่อให้สหรัฐฯ พอใจ


อย่างไรก็ตาม อาจารย์เมสัน ริชชี่ เชื่อว่า ความเป็นพันธมิตรระหว่างเกาหลีใต้กับสหรัฐฯ ยังแน่นแฟ้นอยู่ในขณะนี้ แต่การทดสอบอาวุธของเกาหลีเหนืออาจมีผลช่วยเร่งการแข่งขันเพื่อสร้างสมอาวุธซึ่งจะบั่นทอนเสถียรภาพความมั่นคง ทั้งบนคาบสมุทรเกาหลีเองและในภูมิภาคเอเชียตะวันออกเฉียงเหนือได้ในที่สุด",https://www.voathai.com/a/north-korea-super-sonic-missile-ct/6251403.html,"Thu, 30 Sep 2021 08:59:04 +0700"
สมาชิกรัฐสภาอเมริกันเร่งผ่านงบฯ-เพิ่มเพดานหนี้ ก่อนกำหนดเส้นตายวันศุกร์,"สมาชิกพรรคเดโมแครตในรัฐสภาสหรัฐฯ กำลังพยายามผลักดันให้ร่างงบประมาณฉบับใหม่ผ่านการรับรองของรัฐสภา และเพิ่มเพดานการกู้ยืมเงินเพื่อหลีกเลี่ยงการปิดทำการของหน่วยงานรัฐบาลบางส่วนให้ทันกำหนดเส้นตาย ณ เวลาเที่ยงคืนวันพฤหัสบดี


ส.ว.ชัค ชูเมอร์ ผู้นำพรรคเดโมแครตในวุฒิสภาสหรัฐฯ ระบุว่า อาจมีการลงมติในคืนวันพุธนี้หรือในวันพฤหัสบดี เพื่อจัดทำมติร่วมกันในการผ่านงบประมาณชั่วคราวสำหรับหน่วยงานของรัฐบาลสหรัฐฯ จนถึงต้นเดือนธันวาคมนี้ 


หากมติล่าสุดนี้ผ่านวุฒิสภา จะถูกส่งต่อไปให้สภาผู้แทนราษฎรลงมติต่อทันทีเพื่อให้ประธานาธิบดีโจ ไบเดน ลงนามเป็นกฎหมายให้ทันก่อนวันศุกร์นี้ (1 ต.ค.) ซึ่งเป็นวันแรกของปีงบประมาณใหม่ ซึ่งจะช่วยหลีกเลี่ยงการปิดทำการหน่วยงานรัฐบาลสหรัฐฯ บางส่วนได้ ในขณะที่อเมริกากำลังเผชิญวิกฤติการระบาดของโควิด-19 ในขณะนี้


โดยก่อนหน้านี้ สมาชิกพรรครีพับลิกันในวุฒิสภาสหรัฐฯ ได้สกัดความพยายามของพรรคเดโมแครตที่จะผ่านร่างกม.เพิ่มเพดานการกู้ยืมเงินของรัฐบาลสหรัฐฯ จากระดับ 28.4 ล้านล้านดอลลาร์มาแล้วถึงสองครั้ง 




 


วุฒิสมาชิกชัค ชูมเมอร์ ผู้นำพรรคเดโมแครตในวุฒิสภาสหรัฐฯ ระบุว่า จะพยายามผลักดันให้มีการลงมติแบบใช้เสียงเกินกึ่งหนึ่งของ 100 เสียงในวุฒิสภาสหรัฐฯ เพื่อเพิ่มเพดานการกู้ยืมเงิน แทนการใช้เสียงเกิน 60 เสียงดังเช่นการลงมติในร่างกฎหมายสำคัญอื่น ๆ


ส.ว.จอห์น คอร์นิน จากพรรครีพับลิกัน แสดงความมั่นใจว่า ในที่สุดแล้วทั้งสองพรรคจะสามารถหาทางออกร่วมกันได้ เนื่องจากไม่มีฝั่งไหนที่ต้องการให้หน่วยงานรัฐบาลต้องปิดทำการ


เมื่อวันอังคาร รัฐมนตรีว่าการกระทรวงการคลังสหรัฐฯ เจเน็ต เยลเลน เร่งเร้าให้รัฐสภาอเมริกันเพิ่มเพดานการกู้ยืมเงินของรัฐบาล เพื่อหลีกเลี่ยงการผิดนัดชำระหนี้ซึ่งจะทำให้ต้องมีการปิดทำการหน่วยงานรัฐบาลสหรัฐฯ บางส่วน




 


รมต.เยลเลน เตือนด้วยว่า หากรัฐสภาไม่อนุมัติให้เพิ่มเพดานการกู้ยืมเงิน ก็จะส่งผลต่อความน่าเชื่อถือทางการเงินของสหรัฐฯ และอาจทำให้ประเทศเผชิญวิกฤติทางการเงินและเศรษฐกิจอาจเข้าสู่ภาวะถดถอยรอบใหม่ได้


อย่างไรก็ตาม ยังมีความเสี่ยงที่รออยู่ในสภาผู้แทนราษฎรสหรัฐฯ เมื่อสมาชิกพรรคเดโมแครตหัวก้าวหน้าบางส่วนยืนยันว่าจะไม่ออกเสียงสนับสนุนร่างกฎหมายก่อสร้างโครงการพื้นฐานทางเศรษฐกิจมูลค่า 1 ล้านล้านดอลลาร์ ที่คาดว่าจะมีลงมติกันในวันพฤหัสบดีนี้ เนื่องจากความขัดแย้งภายในพรรคเดโมแครตเองเรื่องงบประมาณสำหรับโครงการสวัสดิการสังคมที่อาจมีมูลค่าสูงถึง 3.5 ล้านล้านดอลลาร์


ความไม่ลงรอยกันภายในพรรคดังกล่าว ทำให้ประธานาธิบดีไบเดนต้องยกเลิกกำหนดการเยือนชิคาโก เพื่อเจรจากับบรรดาผู้นำพรรคเดโมแครตและรัฐสภา จากการเปิดเผยของทำเนียบขาว


(ที่มา: Reuters)",https://www.voathai.com/a/%e0%b8%aa%e0%b8%a1%e0%b8%b2%e0%b8%8a%e0%b8%b4%e0%b8%81%e0%b8%a3%e0%b8%b1%e0%b8%90%e0%b8%aa%e0%b8%a0%e0%b8%b2%e0%b8%ad%e0%b9%80%e0%b8%a1%e0%b8%a3%e0%b8%b4%e0%b8%81%e0%b8%b1%e0%b8%99-%e0%b9%80%e0%b8%a3%e0%b9%88%e0%b8%87%e0%b8%9c%e0%b9%88%e0%b8%b2%e0%b8%99%e0%b8%87%e0%b8%9a%e0%b8%af-%e0%b9%80%e0%b8%9e%e0%b8%b4%e0%b9%88%e0%b8%a1%e0%b9%80%e0%b8%9e%e0%b8%94%e0%b8%b2%e0%b8%99%e0%b8%ab%e0%b8%99%e0%b8%b5%e0%b9%89-%e0%b8%81%e0%b9%88%e0%b8%ad%e0%b8%99%e0%b8%81%e0%b8%b3%e0%b8%ab%e0%b8%99%e0%b8%94%e0%b9%80%e0%b8%aa%e0%b9%89%e0%b8%99%e0%b8%95%e0%b8%b2%e0%b8%a2-%e0%b8%a7%e0%b8%b1%e0%b8%99%e0%b8%a8%e0%b8%b8%e0%b8%81%e0%b8%a3%e0%b9%8c/6250807.html,"Thu, 30 Sep 2021 02:48:04 +0700"
ญี่ปุ่นจ่อได้นายกฯ ใหม่ หลังพรรครัฐบาลเลือก “ฟูมิโอะ คิชิดะ” นั่งหัวหน้าพรรค,"นายฟูมิโอะ คิชิดะ อดีตรัฐมนตรีว่าการกระทรวงการต่างประเทศของญี่ปุ่น ได้รับเลือกให้เป็นหัวหน้าพรรคเสรีประชาธิปไตย (Liberal Democratic Party - LDP) ซึ่งเป็นพรรครัฐบาล ทำให้เขาใกล้จะได้เป็นนายกรัฐมนตรีคนใหม่ของญี่ปุ่นแทนนายโยชิฮิเดะ ซูกะ ที่ประกาศลาออกจากตำแหน่ง


นายคิชิดะวัย 64 ปี เอาชนะนายทาโร โคโนะ รัฐมนตรีผู้ดูแลโครงการฉีดวัคซีนของญี่ปุ่น ในการลงคะแนนเสียงรอบสุดท้ายเพื่อเลือกหัวหน้าพรรค LDP คนใหม่ซึ่งจัดขึ้นที่โรงแรมแห่งหนึ่งในกรุงโตเกียว โดยนายคิชิดะชนะไปด้วยคะแนนเสียงเดียวคือ 256-255


ทั้งนายคิชิดะและนายโคโนะ ต่างถือเป็นตัวเก็งที่จะนั่งเก้าอี้นายกฯ แทนนายซูกะซึ่งประกาศลาออกเพื่อแสดงความรับผิดชอบต่อความไม่พอใจของประชาชนในการรับมือการระบาดของโควิด-19 โดยเฉพาะการที่รัฐบาลญี่ปุ่นยืนยันให้จัดการแข่งขันกีฬาโอลิมปิกและพาราลิมปิกในกรุงโตเกียวเมื่อฤดูร้อนที่ผ่านมา ในช่วงที่ญี่ปุ่นกำลังเผชิญการระบาดระลอกใหม่


และแม้นายโคโนะจะได้รับคะแนนนิยมสูงกว่าในหมู่ประชาชน แต่นายคิชิดะกลับเป็นที่ชื่นชอบของสมาชิกพรรค LDP มากกว่า ซึ่งหัวหน้าพรรค LDP จะถือเป็นอันดับแรกมีโอกาสขึ้นเป็นนายกรัฐมนตรีคนใหม่ของญี่ปุ่น


รัฐสภาญี่ป่นจะลงมติกันในวันที่ 4 ตุลาคมนี้เพื่อเลือกผู้นำคนใหม่ของญี่ปุ่นอย่างเป็นทางการ ก่อนที่จะมีการแต่งตั้งคณะรัฐมนตรีชุดใหม่


อย่างไรก็ตาม นายกรัฐมนตรีคนต่อไปของญี่ปุ่นจะอยู่ในตำแหน่งเพียงเดือนกว่า ก่อนที่จะมีการเลือกตั้งทั่วไปในเดือนพฤศจิกายน


(ข้อมูลบางส่วนจากสำนักข่าวเอพีและรอยเตอร์)",https://www.voathai.com/a/%e0%b8%8d%e0%b8%b5%e0%b9%88%e0%b8%9b%e0%b8%b8%e0%b9%88%e0%b8%99-%e0%b8%88%e0%b9%88%e0%b8%ad%e0%b9%84%e0%b8%94%e0%b9%89-%e0%b8%99%e0%b8%b2%e0%b8%a2%e0%b8%81%e0%b8%af-%e0%b9%83%e0%b8%ab%e0%b8%a1%e0%b9%88-%e0%b8%ab%e0%b8%a5%e0%b8%b1%e0%b8%87%e0%b8%9e%e0%b8%a3%e0%b8%a3%e0%b8%84%e0%b8%a3%e0%b8%b1%e0%b8%90%e0%b8%9a%e0%b8%b2%e0%b8%a5-%e0%b9%80%e0%b8%a5%e0%b8%b7%e0%b8%ad%e0%b8%81-%e0%b8%9f%e0%b8%b9%e0%b8%a1%e0%b8%b4%e0%b9%82%e0%b8%ad%e0%b8%b0-%e0%b8%84%e0%b8%b4%e0%b8%8a%e0%b8%b4%e0%b8%94%e0%b8%b0-%e0%b8%99%e0%b8%b1%e0%b9%88%e0%b8%87%e0%b8%ab%e0%b8%b1%e0%b8%a7%e0%b8%ab%e0%b8%99%e0%b9%89%e0%b8%b2%e0%b8%9e%e0%b8%a3%e0%b8%a3%e0%b8%84/6250735.html,"Thu, 30 Sep 2021 02:41:16 +0700"
ทางการท้องถิ่นจีนฆ่าแมวติดโควิด หวั่นแพร่เชื้อสู่มนุษย์,"สำนักข่าวเอพีรายงานว่า ทางการส่วนท้องถิ่นเมืองฮาร์บิน ทางเหนือของจีน ได้ฆ่าแมวเลี้ยง 3 ตัว หลังจากพบว่าแมวเหล่านั้นมีผลตรวจโควิดเป็นบวก ถือเป็นหนึ่งในมาตรการเข้มงวดที่ทางการจีนนำมาใช้เพื่อควบคุมการระบาดของโควิด-19


เจ้าหน้าที่ทางการท้องถิ่นเมืองฮาร์บินกล่าวว่า มาตรการดังกล่าวถูกนำมาใช้เพราะยังไม่มีวิธีรักษาแมวติดโควิด ซึ่งอาจเป็นอันตรายต่อเจ้าของแมวและผู้ร่วมอาศัยที่อาคารอพาร์ทเมนต์แห่งหนึ่งในเมืองดังกล่าว 


รายงานของ Beijing News เปิดเผยว่า แมวทั้งสามตัวอาจจะติดโควิดมาจากเจ้าของซึ่งมีผลตรวจโคโรนาไวรัสเป็นบวกเมื่อสัปดาห์ที่แล้ว โดยเจ้าหน้าที่ใช้วิธีฉีดยาให้แมวหลับและตายไปเมื่อวันอังคารที่ผ่านมา


ผู้ใช้อินเทอร์เน็ตจีนมากกว่า 52,000 คนแสดงความเห็นต่อเหตุการณ์ดังกล่าวในโลกออนไลน์ 


ศูนย์ควบคุมและป้องกันโรคของสหรัฐฯ หรือ ซีดีซี กล่าวว่า ความเสี่ยงที่สัตว์เลี้ยงจะแพร่เชื้อโคโรนาไวรัสที่เป็นสาเหตุของโควิด-19 สู่มนุษย์นั้นต่ำมาก ในทางกลับกัน มีรายงานว่าสัตว์เลี้ยงติดโควิดจากเจ้าของของพวกมันในบางกรณีหากคนและสัตว์ใกล้ชิดกันมาก


เว็บไซต์ของซีดีซี ระบุว่า “ผู้ติดเชื้อหรือมีอาการของโควิด-19 ควรอยู่ห่างจากสัตว์ต่าง ๆ รวมทั้งสัตว์เลี้ยง ปศุสัตว์ และสัตว์ป่า” 


ทางด้านองค์กรพิทักษ์สัตว์ PETA กล่าวว่า สัตว์ต่าง ๆ ที่ติดโควิดควรได้รับการปฏิบัติเหมือนกับมนุษย์ และยังไม่มีหลักฐานบ่งชี้ว่ามีคนที่ติดโควิดจากแมวแต่อย่างใด 


เมื่อวันพุธ จีนรายงานผู้ติดเชื้อภายในประเทศ 11 ราย โดย 8 รายอยู่ในเมืองฮาร์บินที่กำลังเกิดการระบาดระลอกใหม่ ขณะที่ตัวเลขผู้ติดเชื้อสะสมของจีนอยู่ที่ระดับ 96,106 คน เสียชีวิตแล้ว 4,636 คน 


(ที่มา: AP)",https://www.voathai.com/a/%e0%b8%97%e0%b8%b2%e0%b8%87%e0%b8%81%e0%b8%b2%e0%b8%a3%e0%b8%97%e0%b9%89%e0%b8%ad%e0%b8%87%e0%b8%96%e0%b8%b4%e0%b9%88%e0%b8%99-%e0%b8%88%e0%b8%b5%e0%b8%99-%e0%b8%86%e0%b9%88%e0%b8%b2%e0%b9%81%e0%b8%a1%e0%b8%a7%e0%b8%95%e0%b8%b4%e0%b8%94%e0%b9%82%e0%b8%84%e0%b8%a7%e0%b8%b4%e0%b8%94-%e0%b8%ab%e0%b8%a7%e0%b8%b1%e0%b9%88%e0%b8%99%e0%b9%81%e0%b8%9e%e0%b8%a3%e0%b9%88%e0%b9%80%e0%b8%8a%e0%b8%b7%e0%b9%89%e0%b8%ad%e0%b8%aa%e0%b8%b9%e0%b9%88%e0%b8%a1%e0%b8%99%e0%b8%b8%e0%b8%a9%e0%b8%a2%e0%b9%8c/6250731.html,"Thu, 30 Sep 2021 02:34:16 +0700"
ธุรกิจ Dollar Tree จำยอมปรับราคาสินค้าเกิน 1 ดอลลาร์ หลังต้นทุนพุ่ง,"ธุรกิจค้าปลีกในสหรัฐฯ ที่เน้นนโยบายราคาสินค้าทุกชิ้นที่ 1 ดอลลาร์ อย่าง Dollar Tree จำต้องยอมแพ้แก่ต้นทุนที่พุ่งสูงขึ้น และปรับราคาบางรายการให้เกินกว่าที่สัญญาไว้แล้ว


สำนักข่าว เอพี รายงานว่า Dollar Tree ซึ่งเป็นบริษัทที่กำเนิดขึ้นในเมือง เชซาพีค รัฐเวอร์จิเนีย และขยายธุรกิจไปทั่วประเทศ เตรียมขึ้นราคาสินค้าที่จำหน่ายในร้านของตนในบางพื้นที่เกินกว่ามาตรฐานราคา 1 ดอลลาร์ต่อชิ้น เนื่องจากต้นทุนเกือบทุกรายการพุ่งสูงในปีนี้ ขณะที่เศรษฐกิจทั่วโลกยังค่อยๆ ฟื้นตัวจากผลกระทบของวิกฤตการระบาดใหญ่ของโควิด-19 อยู่


เมื่อเดือนที่แล้ว Dollar Tree เปิดเผยว่า ต้นทุนการขนส่งทางเรือที่เพิ่มขึ้นน่าจะทำให้กำไรต่อหุ้นของบริษัทในปีนี้หายไป 1.5 ดอลลาร์ ถึง 1.6 ดอลลาร์ ซึ่งเป็นตัวเลขที่หนักหน่วงไม่ว่าสำหรับธุรกิจใดก็ตาม 


ในมุมมองของบริษัทแห่งนี้ การปรับราคาสินค้าบางรายการขึ้นน่าจะช่วยให้ธุรกิจ Dollar Tree มีความยืดหยุ่นในการบริหารงานและนำเสนอสินค้าหลากหลายกว่าเดิม


 


 


ได้ แม้ว่าผู้บริโภคจะต้องจ่ายมากกว่าเดิม


ทั้งนี้ อัตราเงินเฟ้อสหรัฐฯ แตะระดับ 4.2 เปอร์เซ็นต์ในเดือนกรกฎาคม ซึ่งเป็นอัตราสูงที่สุดในรอบ 3 ทศวรรษ และในสัปดาห์นี้เองที่ เจอโรม พาวเวลล์ ประธานระบบธนาคารกลางสหรัฐฯ (Fed) กล่าวต่อสมาชิกสภาคองเกรสว่า ภาวะการปรับขึ้นของราคาสินค้านั้นรุนแรงขึ้น เพราะปัญหาห่วงโซ่อุปทานที่ตึงตัวและต้นทุนค่าแรงที่ปรับขึ้น


ก่อนหน้านี้ Dollar Tree ได้ทดลองนำเสนอสินค้าที่มีราคาสูงกว่า 1 ดอลลาร์ ที่ร้านสาขานับร้อยแห่งจากทั้งหมดเกือบ 8,000 แห่งทั่วประเทศ โดยจัดมุมพิเศษที่ชื่อ Dollar Tree Plus และมีสินค้าที่มีราคาสูงขึ้น โดยมีของที่แพงที่สุดที่ราคา 5 ดอลลาร์ปะปนอยู่ และผู้บริหารของบริษัทบอกกับนักวิเคราะห์ว่า ช่วยส่งเสริมยอดขายของร้านนั้นๆ ได้อย่างมาก


 


(ที่มา: สำนักข่าว เอพี)",https://www.voathai.com/a/dollar-tree-price-adjustment-rising-cost/6250701.html,"Thu, 30 Sep 2021 02:20:25 +0700"
"ยูเอ็นเตือนสถานการณ์ด้านสาธารณสุขในอัฟกานิสถาน ""ย่ำแย่"" ภายใต้ตาลิบัน","โฆษกสหประชาชาติ สตีเฟน ดูจาร์ริก กล่าวเตือนในวันพุธว่า สถานการณ์ด้านสาธารณสุขในอัฟกานิสถานขณะนี้กำลังย่ำแย่ หลังจากกองทัพอเมริกันถอนทหารและกลุ่มตาลิบันเข้ายึดครองประเทศเมื่อเดือนสิงหาคม 


นายดูจาร์ริก กล่าวว่า ประชาชนอัฟกันเข้าถึงบริการด้านสุขภาพได้น้อยลง จำนวนผู้ป่วยโรคหัดและท้องร่วมเพิ่มขึ้น การตอบสนองต่อการระบาดของโควิด-19 ถดถอยลง รวมทั้งมีรายงานการเกิดโรคโปลิโอเพิ่มขึ้นด้วย


โฆษกสหประชาชาติแถลงว่า องค์การอนามัยโลก (WHO) ได้เปิดเผยว่า มีเพียง 17% ของสถานพยาบาลมากกว่า 2,300 แห่งที่ได้รับการสนับสนุนจาก WHO ที่สามารถเปิดให้บริการได้อย่างเต็มที่ และ 2 ใน 3 ของจำนวนนี้ขาดแคลนหยูกยาที่จำเป็น


นายดูจาร์ริก ระบุว่า WHO กำลังทำงานร่วมกับผู้บริจาคต่าง ๆ เพื่อทำให้สถานพยาบาลเหล่านี้สามารถเปิดบริการได้อีกครั้ง ในขณะที่องค์การอาหารโลก (World Food Program) และกองทุนเพื่อเด็กแห่งสหประชาชาติ (UNICEF) รับปากว่าจะเพิ่มการทำงานในอัฟกานิสถานด้วยการจัดส่งหน่วยบริการสาธารณสุขเคลื่อนที่ 100 หน่วยเข้าไปในประเทศนี้",https://www.voathai.com/a/un-warns-of-worsening-health-conditions-in-afghanistan/6250838.html,"Thu, 30 Sep 2021 02:19:13 +0700"
กลุ่มสิทธิสัตว์เชียร์นโยบายห้ามทานเนื้อสุนัขของผู้นำเกาหลีใต้,"กลุ่มพิทักษ์สิทธิสัตว์ แสดงความยินดีต่อท่าทีของประธานาธิบดี มูน แจ-อิน ของเกาหลีใต้ ที่รับปากจะพิจารณาการออกคำสั่งห้ามทานเนื้อสุนัขในประเทศ ตามรายงานของสำนักข่าว เอพี


ปัจจุบัน เนื้อสุนัขไม่ได้เป็นสิ่งที่ผิดกฎหมาย หรือมีการออกคำสั่งห้ามรับประทานอย่างเป็นทางการในเกาหลีใต้ ขณะที่ จำนวนภัตตาคารที่มีเนื้อสุนัขอยู่ในเมนูก็เริ่มลดน้อยลงไปเรื่อยๆ เพราะคนรุ่นใหม่ไม่สนใจเนื้อประเภทนี้เท่าใด


รายงานจากทำเนียบประธานาธิบดีเปิดเผยว่า ในระหว่างการประชุมกับนายกรัฐมนตรีเมื่อวันจันทร์ ปธน.มูน ได้เปรยออกมาว่า น่าจะถึงเวลาที่รัฐบาลควรลองพิจารณาออกคำสั่งห้ามการรับประทานเนื้อสุนัขแล้วเสียทีหรือไม่ โดยไม่มีรายละเอียดว่า รัฐบาลจะทำการทบทวนประเด็นนี้เมื่อใดและมีแผนจะออกคำสั่งห้ามอย่างจริงจังหรือไม่


อย่างไรก็ตาม นักเคลื่อนไหวด้านสิทธิสัตว์จำนวนหนึ่งออกมารวมตัวกันในกรุงโซลเมื่อวันอังคาร เพื่อเรียกร้องให้รัฐบาลและรัฐสภาเริ่มพิจารณาข้อกฎหมายที่จะสั่งห้ามการรับประทานเนื้อสุนัข ขณะที่ องค์กรพิทักษ์สัตว์ต่างๆ ได้ออกแถลงการณ์ร่วมที่ระบุว่า ทุกกลุ่ม “ยินดีต่อความเห็นของประธานาธิบดี มูน แจ-อิน ที่สั่งให้มีการทบทวนข้อเสนอคำสั่งห้ามการบริโภคเนื้อสุนัข และหวังว่า จะมีความคืบหน้าอย่างเป็นรูปธรรมในเร็วๆ นี้”


ทั้งนี้ การสำรวจความเห็นประชาชนเมื่อปี ค.ศ. 2018 ระบุว่า 80 เปอร์เซ็นต์ของชาวเกาหลีใต้ ไม่ได้รับประทานเนื้อสุนัขในปีก่อนหน้า


ลี วอน บ็อค ประธานสมาคมปกป้องสัตว์แห่งเกาหลี กล่าวว่า สุนัขราว 1 ล้านตัวถูกฆ่าในแต่ละปี ในเกาหลีใต้ เพื่อนำไปปรุงเป็นอาหาร


คนเกาหลีสูงวัยบางคนเชื่อว่า เนื้อสุนัขนั้นมีคุณสมบัติช่วยส่งเสริมความแข็งแกร่งทางเพศ


 


(ที่มา: สำนักข่าว เอพี)",https://www.voathai.com/a/south-korea-leader-ban-dog-meat-consumption/6250634.html,"Thu, 30 Sep 2021 01:44:54 +0700"
ชาวจีนหันมาใช้ไฟฉาย-เครื่องปั่นไฟ รับมือปัญหาถูกตัดไฟ,"ประชาชนในภาคตะวันออกเฉียงเหนือของจีน หันมาพึ่งแสงไฟจากโทรศัพท์สมาร์ทโฟน และ เจ้าของร้านต่างๆ เริ่มใช้เครื่องปั่นไฟเพื่อผลิตไฟฟ้าใช้เอง ขณะที่ทางการหลายแห่งของประเทศเริ่มดำเนินมาตรการตัดไฟในวันพุธ ตามเป้าหมายการประหยัดพลังงานและแก้ปัญหาขาดแคลนในบางพื้นที่ ตามรายงานของสำนักข่าว เอพี




 


รายงานข่าวในจีน ระบุว่า ราคาถ่านหินที่พุ่งสูงคือ เหตุผลหลักที่ทำให้บริษัทพลังงานทั้งหลายไม่กล้าเร่งทำการผลิตไฟเพื่อตอบสนองความต้องการของประชาชน ขณะที่ นักเศรษฐศาสตร์กล่าวว่า ประเด็นหลักนั้นคือ เรื่องของการเมือง เพราะเจ้าหน้าที่รัฐถูกกดดันให้ปรับลดการใช้พลังงาน เพื่อให้บรรลุเป้าที่รัฐบาลตั้งไว้


ในเวลานี้ โรงงานต่างๆ ในมณฑลที่เป็นพื้นที่ตั้งของอุตสาหกรรมการผลิตอันดับต้นๆ ของประเทศได้รับคำสั่งให้ระงับสายการผลิตเป็นเวลา 1 สัปดาห์กันแล้ว ทำให้เกิดความกังวลว่าอาจนำไปสู่ปัญหาอุปทานโทรศัพท์สมาร์ทโฟนและสินค้าอื่นๆ ที่ต้องนำป้อนตลาดโลกได้


นอกจากนั้น พื้นที่ในเขตเมืองทั้งหลายต้องตกอยู่ในภาวะไม่มีไฟฟ้าใช้ ทำให้ประชาชนต้องออกมาเรียกร้องผ่านสื่อสังคมออนไลน์ ให้รัฐบาลเร่งแก้ปัญหาดังกล่าวโดยด่วน


ทั้งนี้ การบริโภคพลังงานของจีนพุ่งสูงในอัตราเกือบเท่าตัวจากระดับปกติ ขณะที่ พรรคคอมมิวนิสต์จีน พยายามลดปริมาณพลังงานที่ใช้ประเทศอยู่




 


มาตรการตัดไฟของจีนนี้เกิดขึ้น ก่อนที่ผู้นำทั่วโลกจะเข้าร่วมการประชุมด้านสิ่งแวดล้อมที่จัดโดยองค์การสหประชาชาติ ผ่านระบบวิดีโอลิงค์ ระหว่างวันที่ 12 ถึง 13 ตุลาคม ที่เมืองคุนหมิง ทางตะวันตกเฉียงใต้ของจีน ซึ่งเป็นประเด็นกดดันรัฐบาลประธานาธิบดี สี จิ้นผิง ในฐานะเจ้าภาพ ที่จะต้องแสดงให้เห็นถึงความสามารถและความพยายามของจีนในการเดินหน้าลดการปล่อยก๊าซเรือนกระจกและการมุ่งหน้าให้ถึงเป้าประสิทธิภาพพลังงาน


ลารา ดง นักวิเคราะห์จาก IHS Market ให้ความเห็นผ่านทางอีเมล์ที่ส่งให้กับสำนักข่าว เอพี ว่า นโยบายตัดไฟของจีนนั้นเป็นไปตามแผนงานกำจัดคาร์บอนจากเชื้อเพลิงฟอสซิลจนเหลือศูนย์ของรัฐบาลกรุงปักกิ่ง


เมื่อเดือนสิงหาคมที่ผ่านมา หน่วยงานดูแลด้านแผนพลังงานของคณะรัฐมนตรีจีน เตือนว่า การใช้พลังงานและการก่อมลพิษในพื้นที่ 20 เขตของประเทศนั้นเกินกว่าเป้าที่รัฐวางไว้แล้ว หลังภาคการผลิตกลับมาเปิดทำการอีกครั้ง ทันทีที่ภาวะระบาดใหญ่ของโควิด-19 คลี่คลายลง


ธนาคาร Bank of America ระบุในรายงานของตนว่า แผนการตัดไฟของจีน “อาจนำมาซึ่งผลกระทบที่รุนแรงกว่าเมื่อครั้งเกิดปัญหาขาดแคลนพลังงานครั้งก่อน” และว่า “การผ่อนคลายเป้าหมายการบริโภคพลังงานของรัฐบาลนั้น ยังไม่น่าจะช่วยคลี่คลายภาวะตึงตัวในการผลิตพลังงานได้ในทันที” ด้วย


จีน เป็นผู้ปล่อยก๊าซเรือนกระจกรายใหญ่ที่สุดรายหนึ่งของโลก และมีอัตราการบริโภคพลังงานต่อหน่วยผลผลิตทางเศรษฐกิจมากกว่าประเทศพัฒนาแล้วทั้งหมดด้วย


 


(ที่มา: สำนักข่าว เอพี)",https://www.voathai.com/a/china-energy-power-cut-crunch-emission-consumption-targets/6250607.html,"Thu, 30 Sep 2021 01:18:47 +0700"
‘ยูทูบ’ สั่งลบวิดีโอทั้งหมดที่มีเนื้อหาต่อต้านวัคซีน,"สื่อสังคมออนไลน์ ยูทูบ (YouTube) ประกาศในวันพุธว่า จะลบวิดีโอทุกชิ้นที่ให้ข้อมูลที่ไม่ถูกต้องหรือมีเนื้อหาต่อต้านวัคซีน ซึ่งรวมถึงวัคซีนโรคหัดและอีสุกอีใส นอกเหนือไปจากวัคซีนโควิด-19


บริษัท YouTube ซึ่งเป็นของกูเกิล (Google) ประกาศคำสั่งดังกล่าวในบล็อก โดยระบุว่า ทางบริษัทได้เพิ่มนโยบายเกี่ยวกับการเผยแพร่ข้อมูลที่ไม่ถูกต้องเกี่ยวกับวัคซีน ด้วยการกำหนดแนวทางใหม่สำหรับวิดีโอที่มีเนื้อหาต่อต้านวัคซีนที่ผ่านการรับรองด้านความปลอดภัยและประสิทธิผลจากหน่วยงานด้านสาธารณสุขส่วนท้องถิ่นหรือจากองค์การอนามัยโลกแล้ว


โดยวิดีโอที่มีเนื้อหาในลักษณะที่กล่าวหาว่าวัคซีนที่ผ่านการรับรองแล้วนั้นเป็นอันตราย หรืออาจก่อให้เกิดผลข้างเคียงระยะยาวต่าง ๆ หรือกล่าวหาว่าวัคซีนนั้นใช้ไม่ได้ผลในการลดโอกาสการติดเชื้อ รวมทั้งมีข้อมูลที่ไม่ถูกต้องเกี่ยวกับส่วนประกอบที่ใช้ในวัคซีนนั้น จะถูกลบออกจากเว็บไซต์ของ YouTube  


YouTube ระบุว่า วิดีโอที่มีเนื้อหาเกี่ยวกับนโยบายด้านวัคซีน การทดสอบวัคซีนใหม่ ๆ หรือผลสำเร็จหรือความล้มเหลวจากการใช้วัคซีนที่อ้างอิงจากข้อมูลในอดีต จะได้รับอนุญาตให้โพสต์บน YouTube ได้ต่อไป


ตั้งแต่ปีที่แล้ว YouTube ได้ลบวิดีโอมากกว่า 130,000 ชิ้นด้วยเหตุผลว่าละเมิดนโยบายเกี่ยวกับโควิด-19 โดยที่ผ่านมา นโยบายของ YouTube เกี่ยวกับเนื้อหาว่าด้วยวัคซีนโควิด-19 ถูกวิจารณ์อย่างหนักในหลายประเทศ 


เมื่อวันอังคาร YouTube ได้ลบวิดีโอของสำนักข่าว RT ของทางการรัสเซีย โดยระบุว่าขัดกับนโยบายว่าด้วยโควิด-19 ของ YouTube และในวันพุธ ทางรัสเซียขู่ว่าจะบล็อก YouTube ที่ใช้วิธีปิดกั้นข้อมูลอย่างที่ไม่เคยเกิดขึ้นมาก่อน


(ข้อมูลบางส่วนจากสำนักข่าวรอยเตอร์)",https://www.voathai.com/a/%e0%b8%a2%e0%b8%b9%e0%b8%97%e0%b8%b9%e0%b8%9a-%e0%b8%aa%e0%b8%b1%e0%b9%88%e0%b8%87%e0%b8%a5%e0%b8%9a-%e0%b8%a7%e0%b8%b4%e0%b8%94%e0%b8%b5%e0%b9%82%e0%b8%ad%e0%b8%97%e0%b8%b1%e0%b9%89%e0%b8%87%e0%b8%ab%e0%b8%a1%e0%b8%94-%e0%b8%97%e0%b8%b5%e0%b9%88%e0%b8%a1%e0%b8%b5%e0%b9%80%e0%b8%99%e0%b8%b7%e0%b9%89%e0%b8%ad%e0%b8%ab%e0%b8%b2-%e0%b8%95%e0%b9%88%e0%b8%ad%e0%b8%95%e0%b9%89%e0%b8%b2%e0%b8%99%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99/6250512.html,"Thu, 30 Sep 2021 00:19:58 +0700"
กองทัพอังกฤษส่งรถขนน้ำมันออกช่วยประชาชน หลังวิกฤตขาดแคลนเชื้อเพลิงลากยาว,"กองทัพอังกฤษสั่งเจ้าหน้าที่ทหารให้เริ่มขับรถบรรทุกน้ำมันออกไปช่วยเติมตามสถานีบริการต่างๆ ที่ประสบปัญหาขาดแคลนน้ำมัน ขณะที่ ผู้ขับขี่ยวดยานจำนวนมากยังคงเข้าแถวรอรับบริการไปทั่วประเทศ แม้นายกรัฐมนตรี บอริส จอห์นสัน จะยืนยันว่า สถานการณ์เริ่มคลี่คลายแล้วก็ตาม


สำนักข่าว รอยเตอร์ รายงานว่า ในช่วงเกือบสัปดาห์ที่ผ่านมา ประเทศอังกฤษเผชิญกับภาวะที่ผู้คนแห่กันออกมาซื้อและกักตุนน้ำมันเชื้อเพลิงกันจนทำให้สถานีบริการหลายแห่งตามเมืองใหญ่ๆ ไม่มีน้ำมันเหลือ หลังบริษัทน้ำมันเปิดเผยว่า ธุรกิจต่างๆ มีปัญหาขาดแคลนคนขับรถบรรทุกเพื่อขนส่งน้ำมันจากโรงกลั่นไปยังสถานีบริการ


สถานการณ์เช่นนี้ทำให้ฝ่ายที่เฝ้าวิพากษ์วิจารณ์รัฐบาลอังกฤษออกมาโจมตีว่า รัฐบาลของนายกรัฐมนตรี จอห์นสัน ไร้ความสามารถ และการดำเนินแผนงานถอนตัวออกจากการเป็นสมาชิกสหภาพยุโรป หรือ เบร็กซิต (Brexit) อย่างไม่ลดละ ทำให้อังกฤษไม่สามารถจ้างคนขับจากประเทศสมาชิกอียูมาช่วยงานได้ ขณะที่ รัฐบาลอ้างว่า สิ่งที่เกิดขึ้นเป็นเรื่องที่คาดไม่ถึง อันเป็นผลมาจากการระบาดใหญ่ของโควิด-19


ควาซิ ควาร์เทง รัฐมนตรีธุรกิจของอังกฤษ กล่าวว่า ทางกองทัพจะส่งเจ้าหน้าที่ทหารจำนวน 150 นายออกไปทำหน้าที่ขับรถบรรทุกน้ำมันภายใน 2-3 วันข้างหน้า และภาคพลเรือนจะเริ่มกลับมาทำการขนส่งน้ำมันอีกครั้งตั้งแต่วันพุธ โดยจะใช้พาหนะราว 80 คันจากกลุ่มรถสำรองของรัฐบาล


ขณะเดียวกัน นายกรัฐมนตรี จอห์นสัน พยายามร้องขอให้ประชาชนอยู่ในความสงบ และย้ำว่า อุปทานน้ำมันนั้นกำลังจะค่อยๆ เพิ่มขึ้นสู่ระดับปกติแล้ว


รายงานข่าวระบุว่า ปัญหาขาดแคลนคนขับรถบรรทุกถึง 100,000 คนในอังกฤษ ทำให้ปัญหาในห่วงโซ่อุปทานน้ำมันยุ่งยากและรุนแรงขึ้น ทั้งยังทำให้เกิดความกลัวว่า จะทำให้สินค้าอุปโภคบริโภคขาดแคลนและทำให้ราคาสินค้าพุ่งขึ้นก่อนช่วงเทศกาลวันหยุดคริสต์มาสด้วย


 


(ที่มา:​ สำนักข่าว รอยเตอร์)",https://www.voathai.com/a/britain-army-soldiers-tanker-fuel-petrol-shortage-drivers/6250511.html,"Thu, 30 Sep 2021 00:16:03 +0700"
“ดอน” เผย ไทยเจรจายุโรปเตรียมขาย-บริจาควัคซีนให้ไทยอีก 20 ล้านโดส รวมไฟเซอร์ 8 ล้านโดส,"เมื่อวันอังคาร (28 ก.ย.) นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ ให้สัมภาษณ์พิเศษกับ ‘วีโอเอไทย’ ที่กรุงวอชิงตัน เกี่ยวกับความคืบหน้าการเจรจาจัดหาวัคซีนต้านโรคโควิด-19 ของไทยในเวทีโลก โดยระบุว่า ไทยได้เจรจากับหลายประเทศในยุโรป เพื่อซื้อขายหรือบริจาควัคซีนให้ไทยอย่างน้อย 20 ล้านโดส โดยจะเป็นวัคซีนของไฟเซอร์ราว 8 ล้านโดส และวัคซีนของแอสตราเซเนการาว 12 ล้านโดส  


 

นายดอนระบุว่า ในเบื้องต้น ราชวิทยาลัยจุฬาภรณ์ สภากาชาดไทย รวมทั้งกระทรวงสาธารณสุข จะเป็นหน่วยงานที่ดำเนินการรับจัดซื้อและรับบริจาควัคซีนจากยุโรปครั้งนี้ โดยคาดการณ์ว่า หากสามารถดำเนินการได้เร็ว วัคซีนจำนวนดังกล่าวจะทยอยมาถึงไทยในช่วงปลายปีนี้หรือไตรมาสแรกปีหน้า  

 

อย่างไรก็ตาม นายดอนก็ยอมรับว่า การดำเนินการจัดหาวัคซีนจากต่างประเทศต่างๆในขณะทีมีการระบาดใหญ่ ทำให้มีบางครั้งที่ไม่เป็นไปตามที่ตกลง   

 

“ บางครั้งเขา (ประเทศคู่เจรจา) เปลี่ยนใจทีหลังก็มีหลายราย บางครั้งเขาอาจจะบอกว่า ไม่คิดจะทำอะไรกับวัคซีนที่มีอยู่ เพราะเขาก็ต้องคอยดูสภาวะ (ภายในประเทศ) ที่จะปรับเปลี่ยนแปลง บางครั้งเขาก็วางแผนเผื่อจัดจำหน่ายวัคซีนได้” นายดอนระบุด้วยว่า   “หลายประเทศมีวัคซีนที่เหลือ เขาก็ต้องการขายเพื่อคืนทุน แต่บางแห่งก็จะให้” 




รัฐมนตรีว่าการกระทรวงการต่างประเทศของไทย บอกเพิ่มเติมว่า จากจำนวนวัคซีนที่ไทยจัดหามาได้นั้น คาดว่าจะไทยจะได้วัคซีนไฟเซอร์รวมราว 30 ล้านโดส และวัคซีนของแอสตราเซเนกาทั้งที่ผลิตเองในประเทศไทยและที่จัดหาจากต่างประเทศรวม 64 ล้านโดส นับตั้งแต่เดือนมิถุนายนถึงสิ้นปีนี้ 

 

“อย่างไรก็ตาม ขึ้นอยู่กับวัคซีนที่อยู่ในตลาดที่จับต้องได้ แต่ต้องไม่ลืมว่ามีประเทศต่างๆ มากมายที่ต้องการวัคซีน ไม่ใช่แค่เราประเทศเดียว” นายดอน กล่าวระหว่างการสัมภาษณ์พิเศษ กับ ‘วีโอเอ ไทย’  

 

ทั้งนี้  เมื่อวันจันทร์ (27 ก.ย.) นพ.ทวีศิลป์ วิษณุโยธิน โฆษกศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 ระบุว่า ไทยมีแผนการจัดวัคซีนโควิด-19 ตั้งแต่เดือนกุมภาพันธ์ถึงธันวาคม เป็นจำนวนทั้งสิ้น 178.2 ล้านโดส ประกอบด้วยวัคซีนหลัก ได้แก่ ซิโนแวค แอสตราเซเนกา ไฟเซอร์ และวัคซีนทางเลือก ได้แก่ซิโนฟาร์ม และโมเดอร์นา 

 

ทางด้านนายธนกร วังบุญคงชนะ โฆษกประจำสำนักนายกรัฐมนตรี ระบุเมื่อวันอังคารว่า คณะรัฐมนตรีมีมติเห็นชอบให้กรมควบคุมโรค ดำเนินการจัดซื้อวัคซีนแอสตร้าเซนเนกาจากสเปน เพิ่มเติมอีกจำนวน 165,000 โดส จากเดิมที่คณะรัฐมนตรีได้มีมติเห็นชอบเมื่อวันที่ 14 กันยายน ให้กรมควบคุมโรคจัดซื้อวัคซีนแอสตร้าเซนเนกา จากสเปน จำนวน 449,500 โดส รวมทั้งสิ้นจำนวน 614,500 โดส โดยกำหนดส่งมอบวัคซีนทั้ง 2 ชุด ในภายในต้นเดือนตุลาคมนี้ 


ทั้งนี้ นายดอนอยู่ในระหว่างการเดินทางเยือนสหรัฐฯ เพื่อเข้าร่วมประชุมสมัชชาสหประชาชาติ สมัยสามัญ ครั้งที่ 76  ที่มหานครนิวยอร์ก และเยือนกรุงวอชิงตันเพื่อหารือกับเจ้าหน้าที่รัฐบาลสหรัฐฯ และพบปะชุมชนไทย โดยกำหนดเดินทางกลับไทยในวันพุธ (29 ก.ย.) นี้  

 

เตรียมพบกับรายงานสัมภาษณ์พิเศษครั้งนี้ฉบับเต็มได้ทางช่องทางต่างๆ ของวีโอเอไทย",https://www.voathai.com/a/%e0%b8%94%e0%b8%ad%e0%b8%99-%e0%b9%80%e0%b8%9c%e0%b8%a2-%e0%b8%a2%e0%b8%b8%e0%b9%82%e0%b8%a3%e0%b8%9b%e0%b9%80%e0%b8%95%e0%b8%a3%e0%b8%b5%e0%b8%a2%e0%b8%a1%e0%b8%82%e0%b8%b2%e0%b8%a2-%e0%b8%9a%e0%b8%a3%e0%b8%b4%e0%b8%88%e0%b8%b2%e0%b8%84%e0%b8%a7%e0%b8%b1%e0%b8%84%e0%b8%8b%e0%b8%b5%e0%b8%99%e0%b9%83%e0%b8%ab%e0%b9%89%e0%b9%84%e0%b8%97%e0%b8%a2%e0%b8%ad%e0%b8%b5%e0%b8%81%e0%b8%ad%e0%b8%a2%e0%b9%88%e0%b8%b2%e0%b8%87%e0%b8%95%e0%b9%88%e0%b8%b3-20-%e0%b8%a5%e0%b9%89%e0%b8%b2%e0%b8%99%e0%b9%82%e0%b8%94%e0%b8%aa-%e0%b8%a3%e0%b8%a7%e0%b8%a1%e0%b9%84%e0%b8%9f%e0%b9%80%e0%b8%8b%e0%b8%ad%e0%b8%a3%e0%b9%8c-8-%e0%b8%a5%e0%b9%89%e0%b8%b2%e0%b8%99%e0%b9%82%e0%b8%94%e0%b8%aa-/6249857.html,"Wed, 29 Sep 2021 09:31:49 +0700"
รัฐบาลตาลิบันจะนำบทบัญญัติจากรัฐธรรมนูญยุคกษัตริย์กลับมาใช้ปกครองประเทศ,"เมื่อวันอังคาร ผู้รักษาการในตำแหน่งรัฐมนตรีว่าการกระทรวงยุติธรรมของรัฐบาลตาลิบันแจ้งต่อทูตจีนประจำอัฟกานิสถานว่ากลุ่มตาลิบันมีแผนจะนำบทบัญญัติบางมาตราของรัฐธรรมนูญฉบับปี 1964 ซึ่งเป็นยุคที่อัฟกานิสถานอยู่ใต้การปกครองของระบอบกษัตริย์ภายใต้รัฐธรรมนูญกลับมาใช้ปกครองประเทศ หากบทบัญญัติดังกล่าวไม่ขัดต่อหลักกฎหมายอิสลาม


โดยคำประกาศอย่างเป็นทางการระบุว่าอับดุล ฮาคีม ชาราอี ผู้รักษาการตำแหน่งรัฐมนตรีว่าการกระทรวงยุติธรรมของรัฐบาลตาลิบันแจ้งต่อเอกอัครราชทูตจีนระหว่างการพบปะที่กรุงกาบูลว่ารัฐบาลตาลิบันจะนำบทบัญญัติบางข้อจากรัฐธรรมนูญฉบับปี 1964 ที่ไม่ขัดต่อหลักกฏหมายอิสลามมาใช้ปกครองประเทศในช่วงของการเปลี่ยนผ่าน รวมทั้งจะทำตามกฎหมายและข้อตกลงระหว่างประเทศอื่นๆ ซึ่งไม่ขัดต่อหลักกฏหมายอิสลามด้วยเช่นกัน


รัฐธรรมนูญของอัฟกานิสถานฉบับปี 1964 ที่กล่าวถึงนี้ถูกนำมาใช้ในสมัยที่กษัตริย์มูฮัมหมัด ซาเฮียร์ ชาห์ปกครองประเทศอยู่และเป็นผลให้อัฟกานิสถานมีการปกครองแบบประชาธิปไตยในระบบรัฐสภาเป็นเวลาถึงราว 10 ปีโดยไม่มีการแทรกแซงจากภายนอก แต่อดีตกษัตริย์มูฮัมหมัด ซาเฮียร์ ชาห์ก็ถูกโค่นอำนาจไปในปี 1973 โดยโมฮาเม็ด ดาอู๊ดผู้เป็นหลานชาย


แต่ในการกล่าวถึงการนำบทบัญญัติบางข้อจากรัฐธรรมนูญเก่าสมัยที่อัฟกานิสถานยังมีกษัตริย์กลับมาใช้นี้ รักษาการรัฐมนตรีว่าการกระทรวงยุติธรรมของอัฟกานิสถานไม่ได้กล่าวถึงบทบัญญัติบางข้อซึ่งให้สิทธิสตรีในการออกเสียงเลือกตั้งและการเปิดโอกาสให้สตรีมีส่วนร่วมในกระบวนการทางการเมืองของประเทศแต่อย่างใด


ขณะนี้รัฐบาลของกลุ่มตาลิบันกำลังถูกตำหนิโจมตีจากนานาประเทศเรื่องการกีดกันสตรีไม่ให้มีส่วนร่วมในรัฐบาลเฉพาะกาลที่จัดตั้งขึ้นเมื่อต้นเดือนนี้ และหลังจากที่กลุ่มผู้ปกครองของตาลิบันประกาศว่าการศึกษาระดับมัธยมปลายจะเป็นสิทธิของเด็กผู้ชายเท่านั้นซึ่งได้สร้างความกังวลขึ้นแล้ว ตัวแทนของกลุ่มตาลิบันก็ได้ออกมาแก้ต่างว่าเด็กผู้หญิงจะสามารถกลับเข้าโรงเรียนได้ในไม่ช้าหลังจากที่มีการจัดเตรียมสภาพแวดล้อมให้อย่างเหมาะสมและปลอดภัย


อย่างไรก็ตามสมาชิกผู้ก่อตั้งคนหนึ่งของกลุ่มตาลิบันได้กล่าวเมื่อสัปดาห์ที่แล้วว่าจะยังคงมีการลงโทษด้วยวิธีประหารชีวิตและการตัดแขนขาอยู่ต่อไปถึงแม้อาจจะไม่เกิดขึ้นในที่สาธารณะก็ตาม


เมื่อวันจันทร์ รัฐบาลสหรัฐฯ ได้แสดงความกังวลอย่างยิ่งยวดต่อสถานการณ์ด้านสิทธิมนุษยชนในอัฟกานิสถาน โดยจาลินา พอตเตอร์รองโฆษกกระทรวงการต่างประเทศ แถลงว่าสหรัฐฯ ได้เน้นย้ำตลอดมาถึงความสำคัญของการเคารพสิทธิมนุษยชนรวมทั้งการมีเสรีภาพขั้นพื้นฐาน และว่าสิทธิต่างๆ เหล่านี้รวมถึงเสรีภาพของการแสดงออก การปกป้องและส่งเสริมสิทธิของสตรีและเด็กผู้หญิง รวมทั้งสิทธิของชนกลุ่มน้อยต่างศาสนาและต่างชาติพันธ์ในประเทศด้วย


เมื่อปี 2004 สหรัฐฯ กับกลุ่มประเทศพันธมิตรได้ช่วยยกร่างรัฐธรรมนูญให้กับอัฟกานิสถานเพื่อให้มีการปกครองในระบบประธานาธิบดีและมีการเคารพสิทธิที่ทัดเทียมของสตรี อย่างไรก็ตามกลุ่มตาลิบันได้ปฏิเสธรัฐธรรมนูญฉบับนี้และให้เหตุผลว่าเป็นผลงานจากการยึดครองประเทศโดยสหรัฐฯ


แต่ขณะนี้ นายซาอิด อาซัม นักวิเคราะห์การเมืองในแคนาดาผู้เคยเป็นอดีตเจ้าหน้าที่รัฐบาลอัฟกานิสถานมาก่อนได้ตั้งข้อสังเกตว่าการที่กลุ่มตาลิบันเสนอจะนำบทบัญญัติบางข้อจากรัฐธรรมนูญเก่าฉบับปี 1964 สมัยที่ประเทศยังมีกษัตริย์กลับมาใช้อีกครั้งนั้นดูเหมือนจะเป็นความพยายามเพื่อสร้างการยอมรับในวงกว้างทั้งจากในประเทศเองและจากประชาคมระหว่างประเทศด้วย


ที่มา: VOA",https://www.voathai.com/a/afghanistan-constitution-ct/6249865.html,"Wed, 29 Sep 2021 08:59:10 +0700"
นักเคลื่อนไหวยูเออี จี้ธุรกิจยกระดับสวัสดิภาพพนักงานขับรถส่งอาหาร,การเติบโตของธุรกิจส่งอาหารและธุรกิจอีคอมเมิร์ซ ช่วงการระบาดของโควิด-19 ตามมาด้วยประเด็นด้านสวัสดิภาพและความปลอดภัยของบรรดาพนักงานขับรถส่งอาหาร นักเคลื่อนไหวในนครดูไบ สหรัฐอาหรับเอมิเรตส์ พยายามกดดันให้ผู้ประกอบการธุรกิจดังกล่าวตระหนักและหาทางแก้ปัญหาเรื่องนี้มากขึ้น,https://www.voathai.com/a/dubai-s-food-delivery-services-are-more-dangerous-for-their-workers/6247864.html,"Wed, 29 Sep 2021 06:38:10 +0700"
ทำเนียบขาว เผยวัคซีนเข็ม 3 ถึงแขนประชาชน 4 แสนคน ตั้งแต่อนุมัติบูสเตอร์,"ทำเนียบขาว ระบุในวันอังคารว่า (28 กันยายน) ว่าผู้คนในอเมริกาอย่างน้อย 400,000 คน เข้ารับวัคซีนโควิด-19 จากไฟเซอร์เป็นวัคซีนกระตุ้นภูมิ หรือ บูสเตอร์ ไม่นานหลังจากทางการอนุมัติการฉีดวัคซีนเข็ม 3 ให้กับประชาชนบางกลุ่ม ตามรายงานของรอยเตอร์


เจฟฟ์ ซายเอนท์ส ผู้ประสานงานด้านการรับมือโควิด-19 ของทำเนียบขาว เปิดเผยกับผู้สื่อข่าวประจำทำเนียบขาวในวันอังคารว่า เฉพาะสุดสัปดาห์ที่ผ่านมา ชาวอเมริกันกว่า 400,000 คนเข้ารับวัคซีนโควิดเข็ม 3 และเกือบ 1 ล้านคนลงทะเบียนเข้ารับวัคซีนกระตุ้นภูมินี้แล้ว


ปลายสัปดาห์ก่อน ทางศูนย์ควบคุมและป้องกันโรคแห่งสหรัฐฯ หรือ CDC ลงรายละเอียดถึงผู้ที่จะได้รับวัคซีนโควิดเข็ม 3 ได้แก่ ผู้ที่มีอายุตั้งแต่ 65 ปีขึ้นไป ผู้ที่มีอายุ 50 ถึง 64 ปีและมีโรคประจำตัวอยู่แล้ว และผู้ที่ปฏิบัติงานในด่านหน้า เช่น ครู เจ้าหน้าที่ด้านสาธารณสุข ขณะที่ความท้าทายของสหรัฐฯอีกด้าน คือกว่า 70 ล้านคนในประเทศยังคงไม่ได้รับวัคซีนโควิดแม้แต่เข็มเดียว และ 30% ของสตรีมีครรภ์ในอเมริกาที่เข้ารับวัคซีนโควิด-19 ทั้งที่เป็นกลุ่มแรกที่จะได้รับวัคซีนกระตุ้นภูมิตามเกณฑ์ของทางการ


ตอนนี้สหรัฐฯ มีผู้ติดเชื้อใหม่เฉลี่ย 95,000 คน และเสียชีวิตกว่า 1,300 คนต่อวันในช่วงสัปดาห์ที่ผ่านมา ตามการเปิดเผยของ CDC


(ที่มา: รอยเตอร์)",https://www.voathai.com/a/white-house-says-400-000-people-so-far-got-boosters-at-pharmacies/6249247.html,"Wed, 29 Sep 2021 03:03:18 +0700"
ตัวแทนผู้นำเหล่าทัพสหรัฐฯ เข้าให้ข้อมูลประเด็นการถอนทหารออกจากอัฟกานิสถาน ต่อสภาคองเกรส,"ตัวแทนผู้นำเหล่าทัพสหรัฐฯ ปรากฏตัวต่อหน้าสมาชิกสภาคองเกรสในวันอังคารตามเวลาท้องถิ่น เพื่อให้ข้อมูลเกี่ยวกับการถอนกำลังทหารออกจากอัฟกานิสถาน และปฏิบัติการอพยพประชาชนออกจากประเทศเอเชียกลางแห่งนี้ หลังกลุ่มตาลิบันเข้ายึดอำนาจจากรัฐบาลสำเร็จ


จนถึงเวลานี้ เสียงวิพากษ์วิจารณ์การล่มสลายของรัฐบาลอัฟกันที่สหรัฐฯ หนุนหลัง และความล้มเหลวในการนำพาชาวอเมริกันและชาวอัฟกันที่มีความเสี่ยงจะเผชิญกับการแก้แค้นจากกลุ่มตาลิบัน ยังคงอื้ออึงอยู่ แต่ รัฐมนตรีกระทรวงกลาโหม ลอยด์ ออสติน ยืนยันต่อคณะกรรมาธิการกิจการทหารวุฒิสภาสหรัฐฯว่า การอพยพผู้คนออกจากอัฟกานิสถานนั้นเป็นไปอย่างราบรื่นที่สุดเท่าที่จะเป็นไปได้ และไม่มีกองทัพทหารใดในโลกจะทำได้ดีกว่าที่กองทัพสหรัฐฯ ทำไปแล้ว




 


รัฐมนตรีออสติน ระบุว่า การอพยพประชาชนด้วยเครื่องบินที่เกิดขึ้น เป็นปฏิบัติการที่ใหญ่ที่สุดที่สหรัฐฯ เคยทำมา โดยเป็นการดำเนินการภายในเวลา 17 วัน พร้อมชี้ว่า ทางกองทัพฯ “มีแผนที่จะอพยพผู้คนราว 70,000-80,000 คน แต่ทำการอพยพออกมาทั้งหมดได้กว่า 124,000 คน” และยืนยันว่า กองทัพสหรัฐฯ จะไม่ทอดทิ้งชาวอเมริกันที่ต้องการเดินทางออกจากอัฟกานิสถาน


รัฐมนตรีกลาโหมสหรัฐฯ ยังแสดงความเสียใจเกี่ยวกับกรณีการโจมตีของมือระเบิดฆ่าตัวตายที่สนามบินกรุงคาบูลเมื่อวันที่ 26 สิงหาคม ซึ่งทำให้มีเจ้าหน้าที่ทหารสหรัฐฯ เสียชีวิต 13 นาย พร้อมกับชาวอัฟกันอีก 169 คน รวมทั้ง การโจมตีด้วยโดรนหลังจากนั้น ที่ทำให้มีชาวอัฟกันเสียชีวิตอีก 10 คน ซึ่งรวมถึง เด็ก 7 คน




 


ขณะเดียวกัน พลเอก มาร์ค มิลลีย์ ประธานคณะผู้บัญชาการเหล่าทัพร่วมกระทรวงกลาโหม ซึ่งเข้าให้ข้อมูลต่อคณะกรรมาธิการเช่นกัน ยอมรับว่า กระบวนการถอนทหารออกจากอัฟกานิสถานนั้นเป็น “ความล้มเหลวด้านยุทธศาสตร์” และกล่าวว่า ตนเชื่อว่า สหรัฐฯ ควรที่จะคงกองกำลังนับพันนายไว้ในประเทศเอเชียกลางแห่งนี้ เพื่อป้องกันไม่ให้กลุ่มตาลิบันเข้ายึดอำนาจ ดังที่เกิดขึ้นอย่างรวดเร็วกว่าที่คาด


พลเอก มิลลีย์ ไม่ยอมเปิดเผยว่า ให้คำแนะนำใดแก่ประธานาธิบดี โจ ไบเดน เมื่อปีที่แล้ว ขณะที่ผู้นำสหรัฐฯ กำลังพิจารณาดำเนินการถอนกองกำลังออกจากอัฟกานิสถาน แต่ประธานเหล่าทัพสหรัฐฯ กล่าวว่า ส่วนตัวแล้ว ตนคิดว่า น่าจะมีเจ้าหน้าที่กองทัพอย่างน้อย 2,500 นายปฏิบัติการต่อเนื่องเพื่อป้องกันการล่มสลายของรัฐบาลอัฟกัน


พลเอก แฟรงค์ แมคเคนซี่ ผู้บัญชาการกองบัญชาการภูมิภาคเอเชียกลางและตะวันออกกลาง ผู้รับผิดชอบปฏิบัติการทั้งหมดในอัฟกานิสถานในช่วงโค้งสุดท้ายของการถอนกำลัง เห็นด้วยกับคำกล่าวของ พลเอก มิลลีย์ แต่ปฏิเสธที่จะเปิดเผยว่า ตนให้คำแนะนำใดแก่ปธน.ไบเดน เช่นกัน


ทั้งนี้ สมาชิกสภาคองเกรสบางราย โดยเฉพาะผู้ที่สังกัดพรรครีพับลิกัน ออกมาวิพากษ์วิจารณ์รัฐบาลของปธน.ไบเดน อย่างรุนแรงเกี่ยวกับประเด็นในอัฟกานิสถาน โดยระบุว่า กระบวนการอพยพผู้คนที่เกิดขึ้น เป็น “โศกนาฏรรม” และ “เรื่องเขย่าขวัญ” ซึ่งสามารถหลีกเลี่ยงไม่ให้เกิดขึ้นได้”


 


(ข้อมูลบางส่วนมาจาก สำนักข่าว เอพี)",https://www.voathai.com/a/us-joint-chiefs-of-staff-senate-committee-congress-troop-withdrawal-evacuation/6249248.html,"Wed, 29 Sep 2021 03:02:36 +0700"
รมต.คลังสหรัฐฯ กระตุ้นรัฐสภาเพิ่มเพดานการกู้ยืมเงิน-เลี่ยงปิดหน่วยงานรัฐ,"รัฐมนตรีว่าการกระทรวงการคลังสหรัฐฯ เจเน็ต เยลเลน ตอบคำถามวุฒิสภาสหรัฐฯ ในวันอังคาร โดยระบุว่า สหรัฐฯ อาจจะสามารถกลับไปจ้างงานอย่างเต็มที่ได้อีกครั้งในปีหน้า แม้ว่าการฟื้นตัวทางเศรษฐกิจจะประสบอุปสรรคเนื่องจากการระบาดของโคโรนาไวรัสสายพันธุ์เดลตาในขณะนี้


รมต.เยลเลน ยังได้เร่งเร้าให้รัฐสภาอเมริกันเพิ่มเพดานการกู้ยืมเงินของรัฐบาล เพื่อหลีกเลี่ยงการผิดนัดชำระหนี้ซึ่งจะทำให้ต้องมีการปิดทำการหน่วยงานรัฐบาลสหรัฐฯ บางส่วนด้วย


นางเยลเลน กล่าวถ้อยแถลงก่อนการตอบคำถามคณะกรรมาธิการการธนาคารของวุฒิสภาสหรัฐฯ ในวันอังคารว่า เศรษฐกิจอเมริกันยังคงขยายตัวและสามารถฟื้นฟูอัตราการจ้างงานบางส่วนกลับคืนมาจากที่สูญเสียไปเมื่อปีที่แล้ว ในขณะที่การระบาดของสายพันธุ์เดลตายังคงทำให้การฟื้นตัวล่าช้ากว่าที่คาดการณ์ไว้ และสร้างอุปสรรคสำคัญต่อการขยายตัวของเศรษฐกิจ




 


อย่างไรก็ตาม รัฐมนตรีคลังสหรัฐฯ แสดงความเชื่อมั่นต่อการเติบโตทางเศรษฐกิจของอเมริกาในระยะกลาง และคาดว่าจะมีการจ้างงานเต็มที่ในปีหน้า


รมต.เยลเลน เตือนด้วยว่า หากรัฐสภาไม่อนุมัติให้เพิ่มเพดานการกู้ยืมเงิน ก็จะส่งผลต่อความน่าเชื่อถือทางการเงินของสหรัฐฯ และอาจทำให้ประเทศเผชิญวิกฤติทางการเงินและเศรษฐกิจอาจเข้าสู่ภาวะถดถอยรอบใหม่ได้


ปัจจุบัน หนี้ของรัฐบาลสหรัฐฯ อยู่ที่ระดับ 28.4 ล้านล้านดอลลาร์


คำเตือนของนางเยลเลนมีขึ้นหลังจากเมื่อคืนวานนี้ สมาชิกพรรครีพับลิกันในวุฒิสภาสหรัฐฯ ปฏิเสธร่างงบประมาณฉบับใหม่และมาตรการเพิ่มเพดานการกู้ยืมเงินของรัฐบาล ซึ่งอาจมีผลให้หน่วยงานของรัฐบาลบางส่วนต้องปิดทำการตั้งแต่วันศุกร์นี้เป็นต้นไป


วุฒิสมาชิกชัค ชูมเมอร์ ผู้นำพรรคเดโมแครตในวุฒิสภาสหรัฐฯ ระบุว่า จะพยายามผลักดันให้มีการลงมติแบบใช้เสียงเกินกึ่งหนึ่งของ 100 เสียงในวุฒิสภาสหรัฐฯ เพื่อเพิ่มเพดานการกู้ยืมเงิน แทนการใช้เสียงเกิน 60 เสียงดังเช่นการลงมติในร่างกฎหมายสำคัญอื่น ๆ",https://www.voathai.com/a/%e0%b8%a3%e0%b8%a1%e0%b8%95-%e0%b8%84%e0%b8%a5%e0%b8%b1%e0%b8%87%e0%b8%aa%e0%b8%ab%e0%b8%a3%e0%b8%b1%e0%b8%90%e0%b8%af-%e0%b8%81%e0%b8%a3%e0%b8%b0%e0%b8%95%e0%b8%b8%e0%b9%89%e0%b8%99%e0%b8%a3%e0%b8%b1%e0%b8%90%e0%b8%aa%e0%b8%a0%e0%b8%b2-%e0%b9%80%e0%b8%9e%e0%b8%b4%e0%b9%88%e0%b8%a1%e0%b9%80%e0%b8%9e%e0%b8%94%e0%b8%b2%e0%b8%99%e0%b8%81%e0%b8%b2%e0%b8%a3%e0%b8%81%e0%b8%b9%e0%b9%89%e0%b8%a2%e0%b8%b7%e0%b8%a1%e0%b9%80%e0%b8%87%e0%b8%b4%e0%b8%99-%e0%b9%80%e0%b8%a5%e0%b8%b5%e0%b9%88%e0%b8%a2%e0%b8%87%e0%b8%9b%e0%b8%b4%e0%b8%94%e0%b8%ab%e0%b8%99%e0%b9%88%e0%b8%a7%e0%b8%a2%e0%b8%87%e0%b8%b2%e0%b8%99%e0%b8%a3%e0%b8%b1%e0%b8%90/6249148.html,"Wed, 29 Sep 2021 01:55:40 +0700"
ธนาคารโลกคาด ศก.เอเชียตะวันออกชะลอตัวเพราะโควิด-19,"ธนาคารโลกคาดการณ์ว่า เศรษฐกิจของประเทศกำลังพัฒนาในแถบเอเชียตะวันออกและแปซิฟิกจะชะลอตัวลงในปีนี้เนื่องจากการระบาดของโควิด-19


รายงานของธนาคารโลกที่เปิดเผยในวันอังคาร ชี้ว่า เศรษฐกิจจีนจะขยายตัวที่ระดับ 8.5% ในปี ค.ศ. 2021 ขณะที่เศรษฐกิจของประเทศอื่น ๆ ในเอเชียตะวันออกและแปซิฟิกจะขยายตัวเฉลี่ยที่ 2.5% ลดลงจากระดับ 4.4% ที่เคยคาดการณ์ไว้เมื่อเดือนเมษายน


มานูเอลลา เฟอร์โร รองประธานธนาคารโลก ฝ่ายกิจการเอเชียตะวันออกและแปซิฟิก กล่าวว่า การฟื้นตัวทางเศรษฐกิจของภูมิภาคนี้กำลังเผชิญกับความท้าทายซึ่งอาจนำไปสู่การชะลอตัวลง เนื่องจากการระบาดที่ยังคงมีอยู่ และความไม่เท่าเทียมที่เพิ่มขึ้น


ธนาคารโลกกระตุ้นให้รัฐบาลต่าง ๆ เร่งตรวจหาเชื้อและติดตามตรวจสอบคนใกล้ชิดกับผู้ติดเชื้อเพื่อควบคุมการระบาดให้ได้ ตลอดจนเพิ่มศักยภาพการผลิตวัคซีนและระบบสาธารณสุขโดยรวม


เมื่อสัปดาห์ที่แล้ว ธนาคารเพื่อการพัฒนาของเอเชีย หรือ เอดีบี จัดทำรายงานที่คาดการณ์ว่า เศรษฐกิจของเอเชียตะวันออกและแปซิฟิกจะขยายตัวช้ากว่าที่คาดหวังไว้ในปีนี้ เนื่องจากการระบาดของโควิดและโครงการฉีดวัคซีนที่เป็นไปอย่างล่าช้าเช่นกัน  


ธนาคารเอดีบีคาดการณ์ด้วยว่า เศรษฐกิจของเอเชียตะวันออกเฉียงใต้จะขยายตัวที่ระดับ 3.1% ในปีนี้",https://www.voathai.com/a/%e0%b8%98%e0%b8%99%e0%b8%b2%e0%b8%84%e0%b8%b2%e0%b8%a3%e0%b9%82%e0%b8%a5%e0%b8%81-%e0%b8%84%e0%b8%b2%e0%b8%94-%e0%b8%a8%e0%b8%81-%e0%b9%80%e0%b8%ad%e0%b9%80%e0%b8%8a%e0%b8%b5%e0%b8%a2%e0%b8%95%e0%b8%b0%e0%b8%a7%e0%b8%b1%e0%b8%99%e0%b8%ad%e0%b8%ad%e0%b8%81-%e0%b8%8a%e0%b8%b0%e0%b8%a5%e0%b8%ad%e0%b8%95%e0%b8%b1%e0%b8%a7-%e0%b9%80%e0%b8%9e%e0%b8%a3%e0%b8%b2%e0%b8%b0-%e0%b9%82%e0%b8%84%e0%b8%a7%e0%b8%b4%e0%b8%94-19/6249140.html,"Wed, 29 Sep 2021 01:52:35 +0700"
งานวิจัยพบ คนสูบบุหรี่มีความเสี่ยงเข้ารักษาตัวในโรงพยาบาลและเสียชีวิตเพราะโควิด-19 มากกว่าปกติ,"งานศึกษาวิจัยชิ้นใหม่ในอังกฤษเปิดเผยว่า ผู้ที่สูบบุหรี่เป็นประจำนั้นมีความเสี่ยงที่จะป่วยหนักจนต้องเข้ารักษาตัวในโรงพยาบาล รวมทั้งเสียชีวิต เพราะโควิด-19 มากกว่าผู้ที่ไม่สูบบุหรี่


นักวิทยาศาสตร์ด้านการศึกษาพันธุกรรมของ UK Biobank ทำการสังเกตการณ์อาสาสมัครกว่า 420,000 ราย ตั้งแต่เดือนมกราคม ถึงเดือนสิงหาคมของปีที่แล้ว และรวบรวมข้อมูลการรักษาอาการป่วยขั้นปฐมภูมิของแต่ละคน รวมทั้งผลการตรวจการติดเชื้อโควิด-19 ข้อมูลการเข้ารักษาตัวในโรงพยาบาล และมรณบัตร เพื่อหาข้อสรุปความเกี่ยวเนื่องของพฤติกรรมการสูบบุหรี่และอาการป่วยหนักเพราะโคโรนาไวรัส


ผลการศึกษาที่ตีพิมพ์ในวารสารการแพทย์ Thorax แสดงให้เห็นว่า ผู้ที่สูบบุหรี่อยู่เป็นประจำมีโอกาสสูงถึง 80 เปอร์เซ็นต์ที่จะเข้ารักษาตัวในโรงพยาบาล โดยส่วนใหญ่มีความน่าจะเป็นที่จะเสียชีวิตเพราะโควิด-19 ด้วย


นอกจากนั้น งานวิจัยชิ้นนี้ยังชี้ว่า ผู้ที่มีความโน้มเอียงทางพันธุกรรมที่จะชอบสูบบุหรี่ มีความเสี่ยงติดเชื้อโคโรนาไวรัสสูงถึง 45 เปอร์เซ็นต์ และมีความเสี่ยงที่จะเข้ารักษาตัวในโรงพยาบาลเพราะอาการป่วยดังกล่าวสูงกว่าคนที่ไม่ได้อยู่ในกลุ่มนี้ถึง 60 เปอร์เซ็นต์




 


ในส่วนของสถานการณ์การระบาดในญี่ปุ่น รัฐบาลกรุงโตเกียวกำลังเตรียมที่จะยกเลิกมาตรการฉุกเฉินควบคุมการแพร่กระจายเชื้อโคโรนาไวรัสทั่วประเทศตั้งแต่วันพฤหัสบดีเป็นต้นไป หลังจำนวนผู้ติดเชื้อใหม่ค่อยๆ ลดลงอย่างต่อเนื่อง


ญี่ปุ่นประกาศใช้มาตรการภาวะฉุกเฉินมาตั้งแต่เดือนเมษายน เนื่องจากอัตราการติดเชื้อโควิด-19 ที่พุ่งสูง อันมีสาเหตุมาจากเชื้อไวรัสสายพันธุ์เดลตา


ขณะเดียวกัน เจ้าหน้าที่รัฐเปิดเผยว่า รัฐบาลจะดำเนินแผนบรรเทาการระบาดของโควิด-19 แทนที่มาตรการสถานการณ์ฉุกเฉิน ซึ่งจะรวมถึง การใช้พาสปอร์ตวัคซีน และการทดสอบการติดเชื้อ เป็นต้น


ข้อมูลจากศูนย์ Johns Hopkins Coronavirus Resource Center ระบุว่า ในเวลานี้ มีประชากรญี่ปุ่นราว 57 เปอร์เซ็นต์ที่ได้รับการฉีดวัคซีนครบโดสแล้ว ขณะที่ ตัวเลขผู้ติดเชื้อรายวันลดลงมาอยู่ที่ระดับต่ำกว่า 2,000 คน ซึ่งต่ำกว่าสถิติเฉลี่ยวันละ 25,000 คนในช่วงที่การระบาดรุนแรงที่สุด


 


(ข้อมูลบางส่วนมาจาก สำนักข่าว เอพี และ รอยเตอร์)",https://www.voathai.com/a/study-smokers-higher-risks-hospitalization-death-covid19-japan-state-of-emergency/6249135.html,"Wed, 29 Sep 2021 01:44:02 +0700"
เฟสบุ๊คระงับโปรเจค ‘อินสตาแกรม คิดส์’ หวั่นส่งผลเสียต่อสุขภาพจิตของเยาวชน,"บริษัทเทคโนโลยี เฟสบุ๊ค ประกาศระงับการเปิดตัวโครงการ “อินสตาแกรม คิดส์” ท่ามกลางความกังวลว่าอาจส่งผลเสียต่อสุขภาพจิตของเด็กและเยาวชน รวมถึงอาการวิตกกังวลและซึมเศร้า


อินสตาแกรม คิดส์ (Instagram Kids) คือสื่อสังคมออนไลน์ที่มุ่งเป้าไปที่กลุ่มเยาวชน โดยจะไม่มีโฆษณา มีแต่เนื้อหาที่เหมาะสำหรับเด็ก และผู้ปกครองสามารถควบคุมการเข้าถึงเนื้อหาต่าง ๆ ได้ง่ายขึ้น


อย่างไรก็ตาม นักการเมืองและองค์กรที่ปรึกษาต่าง ๆ ได้ขอให้เฟสบุ๊คระงับโครงการนี้ด้วยเหตุผลด้านความปลอดภัย


เฟสบุ๊ค ซึ่งเป็นบริษัทแม่ของอินสตาแกรม ระบุว่า การระงับโครงการนี้เพื่อใช้เวลาพัฒนาเครื่องมือที่จะช่วยให้ผู้ปกครองสามารถควบคุมดูแลการใช้อินสตาแกรมของเด็กและเยาวชนได้ดียิ่งขึ้น นอกเหนือไปจากเงื่อนไขที่ว่า เด็กที่จะเปิดบัญชีกับอินสตาแกรม คิดส์ ต้องได้รับอนุญาตจากผู้ปกครองเสียก่อน โดยจะเพิ่มเครื่องมือที่ว่านี้สำหรับเยาวชนอายุมากกว่า 13 ปีที่มีบัญชีผู้ใช้ในอินสตาแกรมแบบปกติด้วย


เฟสบุ๊ค กล่าวว่า ในความเป็นจริง เด็ก ๆ ต่างเข้าสู่โลกออนไลน์เป็นประจำอยู่แล้ว และอินสตาแกรม คิดส์ จะช่วยให้ผู้ปกครองสามารถดูแลการเข้าถึงเนื้อหาของเด็กและเยาวชนได้ดียิ่งขึ้น


นอกจากนี้ เฟสบุ๊คยังปฏิเสธความถูกต้องของรายงานการวิจัยที่ตีพิมพ์ใน Wall Street Journal เมื่อต้นเดือนนี้ว่า เฟสบุ๊คทราบดีถึงผลเสียของอินสตาแกรมที่มีต่อเด็กวัยรุ่น โดยเฉพาะเด็กผู้หญิง แต่ไม่ได้ทำอะไรมากพอเพื่อจัดการกับปัญหานี้",https://www.voathai.com/a/%e0%b9%80%e0%b8%9f%e0%b8%aa%e0%b8%9a%e0%b8%b8%e0%b9%8a%e0%b8%84-%e0%b8%a3%e0%b8%b0%e0%b8%87%e0%b8%b1%e0%b8%9a%e0%b9%82%e0%b8%9b%e0%b8%a3%e0%b9%80%e0%b8%88%e0%b8%84-%e0%b8%ad%e0%b8%b4%e0%b8%99%e0%b8%aa%e0%b8%95%e0%b8%b2%e0%b9%81%e0%b8%81%e0%b8%a3%e0%b8%a1-%e0%b8%84%e0%b8%b4%e0%b8%94%e0%b8%aa%e0%b9%8c-%e0%b8%ab%e0%b8%a7%e0%b8%b1%e0%b9%88%e0%b8%99%e0%b8%aa%e0%b9%88%e0%b8%87%e0%b8%9c%e0%b8%a5%e0%b9%80%e0%b8%aa%e0%b8%b5%e0%b8%a2%e0%b8%95%e0%b9%88%e0%b8%ad%e0%b8%aa%e0%b8%b8%e0%b8%82%e0%b8%a0%e0%b8%b2%e0%b8%9e%e0%b8%88%e0%b8%b4%e0%b8%95%e0%b8%82%e0%b8%ad%e0%b8%87%e0%b9%80%e0%b8%a2%e0%b8%b2%e0%b8%a7%e0%b8%8a%e0%b8%99/6249134.html,"Wed, 29 Sep 2021 01:40:22 +0700"
เศรษฐกิจสหรัฐฯ ขยายตัวกว่าคาดไตรมาสสองของปีที่ 6.7%,"กระทรวงพาณิชย์สหรัฐฯ รายงานในวันพฤหัสบดีตามเวลาท้องถิ่นว่า เศรษฐกิจของประเทศในไตรมาสที่ 2 ของปีนี้ขยายตัว 6.7 เปอร์เซ็นต์ ซึ่งเป็นอัตราที่สูงขึ้นจากระดับ 6.3 เปอร์เซ็นต์ในช่วง 3 เดือนแรกของปี พร้อมปรับขึ้นคาดการณ์อัตราการขยายตัวของเศรษฐกิจในไตรมาสล่าสุดของปีนี้ขึ้นเล็กน้อย


สำนักข่าว เอพี รายงานว่า จีดีพีของไตรมาสที่ 2 ซึ่งมีช่วงระยะเวลาครอบคลุมระหว่างช่วงเดือนเมษายนและเดือนมิถุนายนออกมาสูงกว่าระดับการคาดการณ์ก่อนหน้าที่ 6.6 เปอร์เซ็นต์ และน่าจะเป็นอัตราการขยายตัวที่สูงที่สุดของปีนี้ ในภาวะที่การระบาดของโควิด-19 ส่งผลให้กิจกรรมทางเศรษฐกิจทั้งหลายชะลอตัว ขณะที่ มาตรการช่วยเหลือต่างๆ ของรัฐเริ่มหมดอายุลง และห่วงโซ่อุปทานภาคการผลิตยังคงประสบปัญหาหยุดชะงักอยู่


รายงานเศรษฐกิจฉบับล่าสุดนี้ ระบุว่า ตัวเลขประเมินการขยายตัวเศรษฐกิจในไตรมาสที่ 2 ซึ่งสูงขึ้นนี้ เป็นผลมาจากการเพิ่มขึ้นถึง 12 เปอร์เซ็นต์ของการใช้จ่ายผู้บริโภคซึ่งคิดเป็นสัดส่วน 70 เปอร์เซ็นต์ของกิจกรรมทางเศรษฐกิจโดยรวม และการส่งออกที่โตขึ้น 7.6 เปอร์เซ็นต์ รวมทั้ง การลงทุนภาคธุรกิจในส่วนของเครื่องมือและอุปกรณ์ที่พุ่งขึ้น 12 เปอร์เซ็นต์ ซึ่งสูงกว่าที่รัฐบาลคาดไว้ก่อนหน้า


อย่างไรก็ตาม หากการขยายตัวของการนำเข้าในไตรมาสที่แล้วไม่สูงถึง 7.1 เปอร์เซ็นต์ การเติบโตทางเศรษฐกิจของสหรัฐฯ ก็จะสูงกว่าที่รายงานออกมา


ในส่วนของภาวะเงินเฟ้อนั้น รายงานเปิดเผยว่า อัตราเงินเฟ้อพื้นฐานของสหรัฐฯ ที่ไม่คิดรวมราคาน้ำมันและอาหารที่ผันผวนสูง เพิ่มขึ้น 3.4 เปอร์เซ็นต์ เมื่อเทียบกับปีที่แล้ว และนี่เป็นอัตราการเพิ่มขึ้นที่สูงที่สุดนับตั้งแต่ปี ค.ศ. 1991 และสูงกว่าเป้าหมายประจำปี 2 เปอร์เซ็นต์ที่ระบบธนาคารกลางสหรัฐฯ (Fed) ตั้งไว้ด้วย


สำนักข่าว เอพี รายงานด้วยว่า สมาคม National Association for Business Economics คาดการณ์ว่า เศรษฐกิจสหรัฐฯ จะขยายตัว 5.7 เปอร์เซ็นต์ในปีนี้ ซึ่งแสดงให้เห็นถึงการขยายอย่างแข็งแกร่งเมื่อเทียบกับการหดตัวถึง 3.4 เปอร์เซ็นต์ในปีที่แล้ว


นอกจากนั้น นักเศรษฐศาสตร์ส่วนใหญ่คาดว่า จีดีพีของสหรัฐฯ จะขยายตัวไม่น้อยกว่า 4 เปอร์เซ็นต์ ในปีหน้า โดยเศรษฐกิจของประเทศมีโอกาสที่จะได้รับแรงหนุนอย่างมาก หากสภาคองเกรสสามารถผ่านกฎหมายลงทุนโครงสร้างพื้นฐานมูลค่า 1 ล้านล้านดอลลาร์ และมาตรการด้านการใช้จ่ายภาคสังคมและการแก้ไขปัญหาสภาพภูมิอากาศที่เปลี่ยนแปลงมูลค่า 3.5 ล้านล้านดอลลาร์ออกมาได้สำเร็จ  


 


(ที่มา: สำนักข่าว เอพี)",https://www.voathai.com/a/us-economy-gdp-second-quarter-2021-estimate-upgrade/6252008.html,"Thu, 30 Sep 2021 23:59:31 +0700"
บริษัท Merck เปิดเผยผลทดลองขั้นต้นของยาบำบัดโควิด-19 ว่าน่าพอใจ,"บริษัท Merck บริษัทเภสัชกรรมรายใหญ่ของสหรัฐฯ เปิดเผยเมื่อวันพุธว่ายาต้านไวรัสโควิด-19 ซึ่งอยู่ระหว่างการทดลองขณะนี้ใช้ได้ผลกับไวรัสกลายพันธุ์ชนิดต่างๆ โดยยาที่มีชื่อว่า Molnupiravir นี้จะใช้ได้ผลที่สุดหากเริ่มให้กับผู้ป่วยภายในห้าวันแรกของการเริ่มมีอาการ


บริษัท Merck เปิดเผยด้วยว่าขณะนี้ทางบริษัทได้เริ่มการทดลองในวงกว้างสำหรับยา Molnupiravir นี้ในสองด้าน คือในฐานะยาที่จะใช้บำบัดโรคโควิด-19 และในฐานะยาที่จะใช้หลังการได้รับเชื้อแล้วเพื่อป้องกันการลุกลามของโรคในร่างกาย


ที่มา: VOA",https://www.voathai.com/a/news-ct/6252986.html,"Fri, 01 Oct 2021 08:33:28 +0700"
ศูนย์ CDC เรียกร้องสตรีมีครรภ์อเมริกันให้รับวัคซีนโควิด-19 เพราะมีผลดีมากกว่าความเสี่ยง,"เมื่อวันพุธ ศูนย์ควบคุมและป้องกันโรคหรือ CDC ของสหรัฐฯ เรียกร้องอีกครั้งให้สตรีมีครรภ์ชาวอเมริกันเข้ารับวัคซีนโควิด-19 โดยคำแนะนำจากศูนย์ CDC นี้รวมถึงสตรีผู้มีแผนจะตั้งครรภ์หรือเพิ่งตั้งครรภ์ใหม่ด้วย


และเตือนว่าไวรัสโควิด-19 สร้างความเสี่ยงอย่างรุนแรงที่อาจทำให้ป่วยหนักหรือเสียชีวิตระหว่างตั้งครรภ์ได้ รวมทั้งยังเพิ่มความเสี่ยงของการคลอดทารกก่อนกำหนด ทำให้ทารกเสียชีวิตในครรภ์มารดา หรือทำให้เกิดปัญหายุ่งยากซับซ้อนด้านสุขภาพอื่นๆ ได้เช่นกัน


เมื่อเดือนที่แล้วคำแนะนำจากศูนย์ CDC ของสหรัฐฯ ระบุว่าหลักฐานที่มีอยู่ขณะนี้แสดงว่าประโยชน์ของการรับวัคซีนโควิด-19 นั้นมีมากกว่าความเสี่ยงที่อาจจะแท้งลูกหรือปัญหาความเสี่ยงอื่นใดหากไม่ได้รับวัคซีน",https://www.voathai.com/a/news-ct/6252985.html,"Fri, 01 Oct 2021 08:32:19 +0700"
ติดเชื้อโควิด-19 ในรัฐวิคตอเรียกลับสูงขึ้นหลังสุดสัปดาห์การแข่งขันกีฬานัดสำคัญ,"ตัวเลขการติดเชื้อโควิด-19 เพิ่มสูงขึ้นจนแตะระดับใหม่ในรัฐวิคตอเรียของออสเตรเลีย เจ้าหน้าที่ทางการระบุว่าผู้ที่ฝ่าฝืนกฎข้อห้ามเป็นเหตุผลสำคัญของการระบาดระลอกใหม่นี้ และเมื่อวันพฤหัสบดีมีรายงานผู้ติดเชื้อโควิด-19 เพิ่มขึ้นกว่า 1,400 รายในรัฐวิคตอเรียโดยมีผู้เสียชีวิตห้าคน


มีตัวเลขการติดเชื้อเพิ่มขึ้นนี้ถึงแม้ออสเตรเลียจะมีคำสั่งให้ประชาชนอยู่กับบ้านอย่างเข้มงวดก็ตาม ซึ่งนครเมลเบิร์นเมืองหลวงของรัฐวิคตอเรียก็ได้ชื่อว่าเป็นเมืองซึ่งมีมาตรการล็อคดาวน์อย่างเข้มงวดมากที่สุดเป็นอันดับสามของโลกด้วยเพราะผู้คนของเมืองต้องอยู่ใต้มาตรการล็อคดาวน์รวมกันมากกว่า 235 วันนับตั้งแต่ที่เริ่มการระบาดใหญ่เป็นต้นมาเพราะทางการมีคำสั่งห้ามบุคคลภายนอกเข้าไปเยี่ยมเยียนในบ้านของคนอื่น


อย่างไรก็ตามการรวมกลุ่มของประชาชนอย่างผิดกฎหมายและการจัดปาร์ตี้ในช่วงวันหยุดยาวเมื่อสุดสัปดาห์ที่ผ่านมานี้ทำให้จำนวนผู้ติดเชื้อโควิด-19 ในออสเตรเลียสูงขึ้น เพราะผู้คนไปรวมตัวกันที่บ้านของเพื่อนฝูงหรือญาติมิตรเพื่อร่วมชมการถ่ายทอดกีฬานัดสำคัญทางโทรทัศน์


ที่มา: VOA",https://www.voathai.com/a/news-ct/6252983.html,"Fri, 01 Oct 2021 08:30:53 +0700"
เจ้าหน้าที่กลาโหมสหรัฐฯ-จีนประชุมด้วยระบบวิดีโอทางไกลเพื่อรักษาช่องทางสื่อสารให้เปิดกว้าง,"เมื่อวันอังคารและวันพุธ เจ้าหน้าที่กลาโหมของสหรัฐฯ กับจีนประชุมด้วยระบบวิดีโอทางไกลโดยเป็นสัญญาณที่แสดงถึงความคืบหน้าเล็กน้อยท่ามกลางความสัมพันธ์ระหว่างสองประเทศที่ตกต่ำลง


ทั้งนี้ตามรายงานของสำนักข่าว AP โดยการประชุมออนไลน์ดังกล่าวมีขึ้นระหว่างนายไมเคิล เชส รองผู้ช่วยรัฐมนตรีว่าการกระทรวงกลาโหมสหรัฐฯ ฝ่ายกิจการจีนกับพลตรีฮวง หู ปิงรองผู้อำนวยการสำนักงานความร่วมมือด้านการทหารระหว่างประเทศของกองทัพปลดแอกประชาชนจีน


โฆษกกระทรวงกลาโหมของจีนแถลงเมื่อวันพฤหัสบดีว่าทั้งสองฝ่ายได้แลกเปลี่ยนทัศนะในเชิงลึกเรื่องความสัมพันธ์รวมทั้งประเด็นซึ่งเป็นที่กังวลสำหรับกองทัพและประเทศทั้งสอง แต่โฆษกกระทรวงกลาโหมจีนก็กล่าวโทษสหรัฐฯ ที่ยังคงยั่วยุและพยายามปิดกั้นควบคุมจีนซึ่งทำให้เกิดปัญหาท้าทายและความยากลำบากสำหรับกองทัพทั้งสองในขณะนี้


ในส่วนของสหรัฐฯ เองโฆษกกระทรวงกลาโหมสหรัฐฯ กล่าวว่าการพบปะออนไลน์ครั้งนี้เป็นองค์ประกอบสำคัญในความพยายามอย่างต่อเนื่องของรัฐบาลของประธานาธิบดีไบเดนที่จะจัดการกับการแข่งขันระหว่างสหรัฐฯ กับจีนอย่างรับผิดชอบด้วยการรักษาช่องทางสื่อสารระหว่างทั้งสองประเทศให้เปิดกว้างไว้ และว่าระหว่างการสนทนาออนไลน์ครั้งนี้ตัวแทนของทั้งสองฝ่ายได้หารืออย่างตรงไปตรงมา ลึกซึ้งและเปิดเผยในเรื่องต่างๆ หลายเรื่องด้วยกัน


ที่มา: AP",https://www.voathai.com/a/news-ct/6252979.html,"Fri, 01 Oct 2021 08:20:23 +0700"
เลือดสดๆ เคล้ารสแห่งมิตรภาพ: ส่องชีวิตสังคม 'ค้างคาวแวมไพร์',เมื่อเรานึกถึงค้างคาวแวมไพร์ หรือ ค้างคาวดูดเลือด หลายคนคงขยาดจากการที่พวกมันกินเลือดเป็นอาหาร และอาจจินตนาการไม่ออกว่าสัตว์ชนิดนี้จะมีพฤติกรรมด้านสังคมอย่างไร แต่ทีมนักวิทยาศาสตร์ได้ค้นพบการก่อตัวของมิตรภาพของค้างคาวชนิดนี้ว่าเข้มข้นพอๆกับเลือดที่พวกมันกินเสียอีก,https://www.voathai.com/a/good-friends-and-fresh-blood-the-social-life-of-a-vampire-bat/6252277.html,"Fri, 01 Oct 2021 05:39:00 +0700"
ธุรกิจแฟชั่นเริ่มย้ายฐานการผลิตออกจากเอเชีย สะท้อนพิษจากโควิดระยะยาว,"เป็นเวลากว่าหลายสิบปีที่ประเทศที่กำลังพัฒนาในแถบเอเชียนั้นทำหน้าที่เป็นฐานการผลิตสำคัญสำหรับแบรนด์ระดับโลกหลากยี่ห้อ 


อย่างไรก็ตาม การระบาดของโควิดได้ส่งผลให้การส่งสินค้าจากฝั่งเอเชียไปยังตลาดโลกเกิดความล่าช้า ซ้ำโรงงานบางแห่งในประเทศเหล่านี้ยังต้องปิดตัวลงไปเพราะโควิดอีกด้วย 


การระบาดของโคโนนาไวรัสในเอเชียนานเกือบถึงสองปีนั้นได้ส่งผลกระทบต่อห่วงโซ่อุปทานโลก (Global Supply Chain) ก่อให้เกิดความล่าช้าพร้อมทั้งค่าใช้จ่ายที่สูงขึ้นในการขนส่งสินค้าจากประเทศกำลังพัฒนาต่างๆที่เป็นฐานการผลิตในบริเวณเอเชียไปยังตลาดใหญ่ๆในส่วนอื่นของโลก เช่นในยุโรปหรืออเมริกา บริษัทเสื้อผ้าชื่อดังหลายยี่ห้อจึงเริ่มหันไปตั้งโรงงานในประเทศเเถบเมดิเตอร์เรเนียนแทนเพื่อจัดการกับปัญหาข้างต้น


แมสซิโม เรนอน ผู้บริหารระดับสูงของเสื้อผ้ายี่ห้อดังสัญชาติอิตาลี Benetton บอกกับสำนักข่าวรอยเตอร์ว่าจะลดฐานการผลิตกว่าครึ่งหนึ่งของบริษัทออกจากทวีปเอเชียภายในสิ้นปี 2022 และจะย้ายไปผลิตในประเทศทางแถบเมดิเตอร์เรเนียนอย่าง เซอร์เบีย โครเอเชีย ตุรกี ตูนิเซียและอียิปต์แทน ซึ่งประเทศเหล่านี้อยู่ใกล้กับอิตาลีมากกว่า


กลยุทธ์ดังกล่าวจะฉีกโมเดลการทำธุรกิจของหลายๆบริษัทที่เน้นผลิตสินค้าในเอเชียในช่วงระยะเวลา 30 ปีที่ผ่านมา คุณแมสซิโม้อธิบายว่า แผนของบริษัทข้างต้นนั้นจะตัดความยุ่งยากในการขนส่งและช่วยลดค่าใช้จ่าย โดยในปีนี้ แบรนด์ Benetton ได้ย้ายฐานการผลิตออกจากบังกลาเทศ เวียดนาม จีนและอินเดียแล้วถึง 10 เปอร์เซ็นต์แล้ว




ฐานผลิตในเมดิเตอร์เรเนียนเริ่มเข้ามาแทนที่เอเชีย


คุณแมสซิโมยกตัวอย่างให้ฟังว่า แม้ตุ้นทุนการผลิตในประเทศโซนเอเชียอย่างเวียดนามและบังกลาเทศจะถูกกว่าประเทศในโซนเมดิเตอร์เรเนียนถึง 20 เปอร์เซ็นต์ แต่ระยะเวลาการขนส่งสินค้าจากเอเชียที่ถูกยืดออกไปจากปกติ 4-5 เดือนเป็น 7-8 เดือน เนื่องจากปัญหาทางด้านการขนส่งเพราะโควิดทำให้ข้อดีข้างต้นนั้นไม่คุ้มค่าอีกต่อไป


ทั้งนี้ การผลิตในประเทศอียิปต์ยังสามารถส่งสินค้าไปยังโรงงานและหน้าร้านต่างๆในยุโรปได้ในเวลาเพียง 2 เดือน ส่วนในเซอร์เบียหรือโครเอเชียที่เป็นฐานการผลิตเสื้อผ้าที่ทำจากขนสัตว์นั้น ระยะเวลาการผลิตทั้งสิ้นก็ใช้เพียงหนึ่งเดือนเศษเท่านั้น 


นอกจากนี้ ราคาค่าเช่าตู้คอนเทนเนอร์หนึ่งตู้ที่ใช้ขนส่งสินค้า ปกติแล้วราคาจะอยู่ที่ประมาณ 45,000-50,000 บาท แต่ว่าตอนนี้ราคาได้พุ่งขึ้นราว 400,0000-500,000 บาท แต่ที่หนักไปกว่า คุณแมสซิโมบอกว่าคือเรื่องที่วันที่สินค้าจะมาส่งนั้นก็ไม่สามารถระบุให้ชัดเจนได้ เหตุผลหลักๆ ที่ทำให้ราคาก้าวกระโดดถึง 10 เท่านั้นเกิดจากเรือขนส่งที่ไม่เพียงพอเนื่องจากการระบาดของโควิด 


ปัญหาด้านการขนส่งนั้นยังกระทบแบรนด์เสื้อผ้าหลายยี่ห้อ เช่น Hugo Boss, Lululemon, Gap และ Kohl’s โดย Hugo Boss ประกาศว่าจะย้ายฐานการผลิตไปใกล้กลับประเทศต้นกำเนิดของแบรนด์มากขึ้นซึ่งเป็นกลยุทธ์ที่เรียกว่า nearshoring เพื่อตัดปัญหาการพึ่งพาห่วงโซ่อุปทานโลก


ส่วนแบรนด์อื่นๆข้างต้นกล่าวว่าจะหันไปขนส่งของทางอากาศที่มีราคาสูงกว่าแทนการขนส่งทางเรือ ทั้งนี้ เพื่อจะลดปัญหาเรื่องของหมดสต็อกในช่วงเทศกาลจับจ่ายปลายปีที่กำลังจะเข้ามา


ปัญหาโรงงานปิดและแรงงานที่แพงขึ้น


นอกจากนี้ ในบางประเทศที่มีการปิดโรงงานการผลิตลงอย่างเช่น เวียดนามยังได้ส่งผลกระทบต่อบริษัทอุปกรณ์กีฬายักษ์ใหญ่เช่น Nike และบริษัทอื่นๆอีกด้วย ในกรณี Nike นั้น ใช้เวียดนามเป็นฐานผลิตรองเท้ากีฬาราว 50 เปอร์เซ็นต์ของรองเท้าทั้งหมด 


บริษัทได้ประกาศถึงความเป็นไปได้ที่ยอดขายจะลดลงเนื่องจากปัญหาดังกล่าวไปและยังเตือนผู้บริโภคถึงความล่าช้าจากการส่งสินค้าในช่วงเทศกาลอีกด้วย




ทางด้าน Lululemon และ Gap ที่ต้องเผชิญกับปัญหาในลักษณะเดียวกันกับ Nike ก็หันไปพึ่งการส่งของทางอากาศเพื่อไม่ให้เกิดปัญหาของขาดสต็อก Lululemon ก็ได้ประกาศว่าจะย้ายฐานการผลิตออกจากเวียดนามเช่นกัน


ปิดท้ายด้วยปัจจัยอีกหนึ่งอย่างที่อาจทำให้เอเชียไม่เป็นฐานการผลิตที่น่าดึงดูดอีกต่อไปด้วยปัญค่าแรงที่สูงขึ้น


ในระยะเวลาสี่ปีก่อนการระบาดของโควิด ค่าแรงงานโลกเพิ่มระหว่าง 1.6-2.2 เปอร์เซ็นต์ แต่ในแถบเอเชียแปซิฟิกและยุโรปฝั่งตะวันออกนั้นมีอัตราการเพิ่มขึ้นสูงกว่าในยุโรปส่วนอื่นและอเมริกาเหนือ ดังนั้น ค่าแรงในการผลิตในฝั่งเอเชียที่เคยมีราคาถูกจึงอาจไม่เป็นองค์ประกอบที่น่าใจสำหรับบริษัทต่างๆ เหมือนเมื่อช่วงหลายสิบปีก่อนอีกต่อไป


(ที่มา: รอยเตอร์)",https://www.voathai.com/a/fashion-compaies-rethink-their-supply-chain-due-to-covid/6252433.html,"Fri, 01 Oct 2021 04:27:29 +0700"
องค์กรสิทธิฯ ทั่วโลกประณามเหตุลอบสังหารผู้นำชาวโรฮีนจาลี้ภัย,"องค์กรผู้ลี้ภัยสากลมีแถลงการณ์ในวันพฤหัสบดี ประณามเหตุการณ์ลอบสังหารผู้นำชาวมุสลิมโรฮีนจาลี้ภัย โมฮิบ อัลลาห์ 


รายงานข่าวระบุว่า นายอัลลาห์ถูกคนร้ายหลายคนยิงเสียชีวิตที่ค่ายผู้ลี้ภัยในบังกลาเทศเมื่อวันพุธ โดยที่ยังไม่มีกลุ่มใดออกมาแสดงความรับผิดชอบต่อการลอบสังหารครั้งนี้


แถลงการณ์ขององค์กรผู้ลี้ภัยสากล ระบุว่า นายอัลลาห์คือผู้ที่เป็นปากเป็นเสียงในการปกป้องสิทธิมนุษยชนของผู้ลี้ภัยชาวมุสลิมโรฮีนจาบนเวทีโลก


ทางด้านโฆษกสหประชาชาติ สเตฟานี เทรมเบลย์ กล่าวว่า สหประชาชาติขอประณามการลอบสังครั้งนี้อย่างรุนแรง และขอให้รัฐบาลบังกลาเทศเร่งสืบสวนเพื่อนำตัวคนร้ายมาลงโทษให้ได้




 


ผู้ลี้ภัยชาวโรฮีนจาในเมืองค็อกซ์ บาซาร์ ผู้หนึ่ง กล่าวกับวีโอเอภาคภาษาพม่า โดยไม่เปิดเผยชื่อว่า ชีวิตของนายอัลลาห์ตกอยู่ในอันตรายมาโดยตลอด และเหตุการณ์ที่เกิดขึ้นยิ่งทำให้มีความกังวลต่อความปลอดภัยในค่ายผู้ลี้ภัยแห่งนี้


ขณะเดียวกัน สหประชาชาติชี้ว่า สถานการณ์ด้านมนุษยธรรมในเมียนมากำลังย่ำแย่ลงหลังจากเกิดการรัฐประหารเมื่อเดือนกุมภาพันธ์ โดยคาดว่ามีประชาชนเมียนมาที่ต้องการความช่วยเหลือเร่งด่วยด้านมนุษยธรรรมราว 3 ล้านคนในปัจจุบัน เพิ่มขึ้นจาก 1 ล้านคนเมื่อช่วยก่อนเกิดรัฐประหาร 


ยูเอ็นระบุว่า เจ้าหน้าที่ความช่วยเหลือสามารถเข้าถึงประชาชนเมียนมาที่ต้องการเงินและอาหารอย่างเร่งด่วนได้เพียงครึ่งเดียวเท่านั้น และประเมินว่าเวลานี้มีประชาชนเมียนมาที่ถูกจัดว่าเป็นกลุ่มคนยากจนที่สุดราว 20 ล้านคน




 


แอนดรูว์ เคิร์กวู้ด ผู้ประสานงานด้านมนุษยธรรมของสหประชาชาติประจำเมียนมา กล่าวในวิดีโอคอลจากนครย่างกุ้งว่า ตนอาศัยอยู่ในเมียนมามานานกว่า 10 ปี แต่ไม่เคยเห็นความเดือดร้อนของประชาชนมากขนาดนี้มาก่อน 


นายเคิร์กวู้ด กล่าวว่า มีประชาชนยานจนที่สุดราว 20 ล้านคนที่ต้องการความช่วยเหลืออย่างเร่งด่วน และมีผู้อพยพย้ายถิ่นฐานราว 200,000 คนตั้งแต่เดือนกุมภาพันธ์ เนื่องจากการต่อสู้ระหว่างทหารเมียนมากับกองกำลังชนกลุ่มน้อยต่าง ๆ รวมทั้งกองกำลังป้องกันตนเองภาคประชาชน หรือ PDF ที่จัดตั้งขึ้นใหม่",https://www.voathai.com/a/global-groups-condemn-killing-of-rohingya-refugee-leader/6252412.html,"Fri, 01 Oct 2021 03:49:17 +0700"
วุฒิสภาสหรัฐฯ ผ่านงบชั่วคราวถึงต้นเดือนธันวา เลี่ยงปิดทำการหน่วยงานรัฐ,"วุฒิสภาสหรัฐฯ ผ่านร่างกฎหมายงบประมาณชั่วคราวจนถึงต้นเดือนธันวาคมนี้ เพื่อหลีกเลี่ยงการปิดทำการของหน่วยงานรัฐบาลอเมริกันบางส่วนก่อนกำหนดเส้นตายเที่ยงคืนวันนี้ 


โดยวุฒิสมาชิกอเมริกันลงคะแนนเสียง 65-35 เพื่อให้ผ่านร่างงบประมาณชั่วคราวและหลีกเลี่ยงการปิดหน่วยงานรัฐบาล


หลังจากผ่านการรับรองของสภาสูง ร่างงบประมาณชั่วคราวได้ถูกส่งต่อไปลงมติในสภาผู้แทนราษฎรสหรัฐฯ ซึ่งคาดว่าจะผ่านการรับรองเพื่อให้ประธานาธิบดีโจ ไบเดน ลงนาม ได้ทันก่อนกำหนด 


งบประมาณชั่วคราวซึ่งอิงตามระดับในปัจจุบันจะช่วยให้หน่วยงานของรัฐบาลสหรัฐสามารถเปิดทำการต่อไปได้ถึงวันที่ 3 ธันวาคม เพื่อให้สมาชิกรัฐสภาและทำเนียบขาวมีเวลาเจรจาต่อรองงบประมาณฉบับใหม่สำหรับปีงบประมาณ ค.ศ. 2022 ซึ่งจะเริ่มขึ้นในวันศุกร์ที่ 1 ตุลาคมนี้ รวมถึงการเพิ่มเพดานการกู้ยืมของรัฐบาลสหรัฐฯ ด้วย


ส.ว.ชัค ชูเมอร์ ผู้นำพรรคเดโมแครตในวุฒิสภาสหรัฐฯ กล่าวว่า งบประมาณชั่วคราวนี้ยังรวมถึงเงินมูลค่า 6,300 ล้านดอลลาร์ สำหรับช่วยอพยพชาวอัฟกันบางส่วนมายังสหรัฐฯ หลังจากที่กองทัพสหรัฐฯ ถอนทหารออกจากอัฟกานิสถานเมื่อเดือนสิงหาคม และ 28,600 ล้านดอลลาร์เพื่อช่วยรัฐทางภาคตะวันออกและภาคใต้ของสหรัฐฯ ฟื้นตัวจากพายุเฮอริเคนถล่ม และช่วยรัฐทางภาตะวันตกฟื้นฟูบูรณะหลังไฟป่าครั้งใหญ่




ทั้งนี้ ในวันพฤหัสบดี ส.ส.แนนซี เพโลซี ประธานสภาผู้แทนราษฎรสหรัฐฯ จากพรรคเดโมแครต ยืนยันว่า สภาผู้แทนราษฎรสหรัฐฯ จะเดินหน้าลงมติในแผนก่อสร้างโครงสร้างพื้นฐานทางเศรษฐกิจทั่วประเทศมูลค่า 1 ล้านล้านดอลลาร์ตามที่ประธานาธิบดีไบเดนเสนอไว้ด้วย


อย่างไรก็ตาม ยังมีความเสี่ยงที่รออยู่เมื่อสมาชิกพรรคเดโมแครตหัวก้าวหน้าบางส่วนยืนยันว่าจะไม่ออกเสียงสนับสนุนร่างกฎหมายดังกล่าว เนื่องจากความขัดแย้งภายในพรรคเดโมแครตเองเรื่องงบประมาณสำหรับโครงการสวัสดิการสังคมที่อาจมีมูลค่าสูงถึง 3.5 ล้านล้านดอลลาร์",https://www.voathai.com/a/democratic-controlled-congress-poised-to-approve-stopgap-funding-to-keep-us-government-open-/6252275.html,"Fri, 01 Oct 2021 02:59:50 +0700"
‘ผู้นำคิม’ ปฏิเสธคำขอเจรจาของสหรัฐฯ แต่ยินดีกระชับสัมพันธ์เกาหลีใต้,"ผู้นำเกาหลีเหนือ คิม จอง อึน ปฏิเสธข้อเสนอของสหรัฐฯ ที่ต้องการกลับสู่การเจรจากับเกาหลีเหนือเพื่อหาทางยุติโครงการนิวเคลียร์ แต่ยืนยันว่ายินดียกระดับความสัมพันธ์กับเกาหลีใต้


สื่อของทางการเกาหลีเหนือ Korean Central News Agency (KCNA) รายงานคำแถลงของผู้นำคิมในวันพฤหัสบดี ซึ่งระบุว่า ความตั้งใจของสหรัฐฯ ที่ต้องการเจรจากับเกาหลีเหนือนั้นเป็นแค่ “การแสดง” เพื่อปกปิดนโยบายที่เป็นปรปักษ์ของรัฐบาลกรุงวอชิงตัน


“ไม่มีการเปลี่ยนแปลงใด ๆ ต่อนโยบายที่เป็นศัตรูของสหรัฐฯ ต่อเกาหลีเหนือ มีแต่ความหลอกลวงและวิธีการที่เจ้าเล่ห์เพิ่มขึ้นเท่านั้น” ผู้นำคิมกล่าวกับสื่อ KCNA


ที่ผ่านมา รัฐบาลประธานาธิบดีโจ ไบเดน พยายามขอให้เกาหลีเหนือกลับสู่การเจรจาว่าด้วยโครงการนิวเคลียร์ของกรุงเปียงยาง ซึ่งชะงักงันมาตั้งแต่ปี ค.ศ. 2019


ทางด้านกระทรวงการต่างประเทศสหรัฐฯ เน้นย้ำในอีเมล์ที่ส่งถึงวีโอเอว่า สหรัฐฯ ไม่มีนโยบายที่เป็นปรปักษ์ต่อเกาหลีเหนือ และขอให้เกาหลีเหนือเปิดรับการดำเนินการทางการทูตเพื่อสร้างความมั่นคงปลอดภัยต่อสหรัฐฯ และพันธมิตร โดยสหรัฐฯ ยินดีพบเจรจากับผู้แทนของเกาหลีเหนือโดยไม่มีเงื่อนไขใด ๆ




 


ทั้งนี้ คำกล่าวของผู้นำคิม จอง อึน มีขึ้นในวันเดียวกับที่เกาหลีเหนือเปิดเผยรายละเอียดขีปนาวุธที่ทำการทดสอบครั้งล่าสุดเมื่อวันอังคาร รวมถึงขีปนาวุธความเร็วเหนือเสียงรุ่นใหม่ล่าสุดที่ถูกออกแบบมาเพื่อหลบเลี่ยงระบบป้องกันขีปนาวุธของสหรัฐฯ 


เฉพาะในเดือนกันยายน เกาหลีเหนือทดสอบขีปนาวุธไปแล้วถึงสามครั้ง


ผู้นำคิมยังเน้นย้ำด้วยว่า ตนยินดีกลับมาพิจารณาเปิดโทรศัพท์สายด่วนข้ามพรมแดนกับเกาหลีใต้อีกครั้งในเดือนตุลาคมนี้ หลังจากสายด่วนดังกล่าวเคยถูกเปิดใช้เมื่อเดือนกรกฎาคมและยกเลิกไปในอีกสองสัปดาห์ต่อมาเพื่อตอบโต้การซ้อมรบระหว่างสหรัฐฯ กับเกาหลีใต้


เมื่อต้นสัปดาห์นี้ คิม โย จอง น้องสาวของผู้นำคิม จอง อึน กล่าวว่า เกาหลีเหนือยินดีจัดการประชุมสุดยอดกับเกาหลีใต้อีกครั้ง รวมทั้งพิจารณาประกาศยุติสงครามเกาหลีอย่างเป็นทางการด้วย",https://www.voathai.com/a/%e0%b8%9c%e0%b8%b9%e0%b9%89%e0%b8%99%e0%b8%b3%e0%b8%84%e0%b8%b4%e0%b8%a1-%e0%b8%9b%e0%b8%8f%e0%b8%b4%e0%b9%80%e0%b8%aa%e0%b8%98%e0%b8%84%e0%b8%b3%e0%b8%82%e0%b8%ad%e0%b9%80%e0%b8%88%e0%b8%a3%e0%b8%88%e0%b8%b2-%e0%b8%82%e0%b8%ad%e0%b8%87%e0%b8%aa%e0%b8%ab%e0%b8%a3%e0%b8%b1%e0%b8%90%e0%b8%af-%e0%b9%81%e0%b8%95%e0%b9%88%e0%b8%a2%e0%b8%b4%e0%b8%99%e0%b8%94%e0%b8%b5-%e0%b8%81%e0%b8%a3%e0%b8%b0%e0%b8%8a%e0%b8%b1%e0%b8%9a%e0%b8%aa%e0%b8%b1%e0%b8%a1%e0%b8%9e%e0%b8%b1%e0%b8%99%e0%b8%98%e0%b9%8c-%e0%b9%80%e0%b8%81%e0%b8%b2%e0%b8%ab%e0%b8%a5%e0%b8%b5%e0%b9%83%e0%b8%95%e0%b9%89/6252299.html,"Fri, 01 Oct 2021 02:50:08 +0700"
งานวิจัยชี้ ผู้ป่วยโควิด 37% มีโอกาสเกิดอาการระยะยาวอย่างน้อยหนึ่งอย่าง,"ผลการวิจัยของมหาวิทยาลัยอ็อกซ์ฟอร์ด (Oxford University) และสถาบันสาธารณสุขแห่งชาติของสหรัฐฯ (NIH) ซึ่งเผยแพร่ในวันพุธ ชี้ว่า ผู้ป่วยโควิด 37% มีโอกาสเกิดอาการระยะยาวอย่างน้อยหนึ่งอย่าง ในช่วง 3-6 เดือนหลังจากที่ติดเชื้อ 


รายงานของสำนักข่าวรอยเตอร์ ระบุว่า อาการโควิดระยะยาวที่มีโอกาสเกิดมากที่สุด คือ ปัญหาที่ระบบการหายใจ อ่อนเพลีย เจ็บปวด และวิตกกังวล


งานวิจัยครั้งนี้ใช้กลุ่มตัวอย่างมากกว่า 270,000 คนซึ่งเป็นผู้ป่วยโควิดที่หายแล้ว 


รายงานชี้ด้วยว่า อาการในระยะยาวมักเกิดกับผู้ป่วยโควิดที่ต้องรักษาตัวในโรงพยาบาล และมักเกิดกับผู้หญิงมากกว่าผู้ชายเล็กน้อย โดยที่ผู้สูงอายุและผู้ชายมักมีอาการเกี่ยวกับระบบหายใจและปัญหาด้านความจำ ขณะที่ผู้หญิงมักมีอาการปวดศีรษะ อาการเกี่ยวกับช่องท้อง และความวิตกกังวลหรือซึมเศร้ามากกว่า 


อย่างไรก็ตาม รายงานมิได้ระบุถึงสาเหตุของอาการในระยะยาวนั้น รวมถึงความรุนแรงและระยะเวลาที่อาการเหล่านั้นคงอยู่ด้วย 


ศาสตราจารย์พอล แฮร์ริสัน แห่งมหาวิทยาลัยอ็อกซ์ฟอร์ด หัวหน้าคณะนักวิจัยชุดนี้ กล่าวว่า จำเป็นต้องมีการศึกษาเพิ่มเติมเกี่ยวกับกลไกที่ทำให้เกิดอาการโควิดที่หลากหลายในระยะยาว เพื่อหาวิธีป้องกันหรือรักษาโควิดอย่างถูกต้องต่อไป",https://www.voathai.com/a/%e0%b8%87%e0%b8%b2%e0%b8%99%e0%b8%a7%e0%b8%b4%e0%b8%88%e0%b8%b1%e0%b8%a2%e0%b8%8a%e0%b8%b5%e0%b9%89-%e0%b8%9c%e0%b8%b9%e0%b9%89%e0%b8%9b%e0%b9%88%e0%b8%a7%e0%b8%a2%e0%b9%82%e0%b8%84%e0%b8%a7%e0%b8%b4%e0%b8%94-%e0%b8%a1%e0%b8%b5%e0%b9%82%e0%b8%ad%e0%b8%81%e0%b8%b2%e0%b8%aa%e0%b9%80%e0%b8%81%e0%b8%b4%e0%b8%94%e0%b8%ad%e0%b8%b2%e0%b8%81%e0%b8%b2%e0%b8%a3%e0%b8%a3%e0%b8%b0%e0%b8%a2%e0%b8%b0%e0%b8%a2%e0%b8%b2%e0%b8%a7-%e0%b8%ad%e0%b8%a2%e0%b9%88%e0%b8%b2%e0%b8%87%e0%b8%99%e0%b9%89%e0%b8%ad%e0%b8%a2%e0%b8%ab%e0%b8%99%e0%b8%b6%e0%b9%88%e0%b8%87%e0%b8%ad%e0%b8%a2%e0%b9%88%e0%b8%b2%e0%b8%87/6252295.html,"Fri, 01 Oct 2021 02:48:50 +0700"
อินเดียกระตุ้นประเทศร่ำรวยทุ่มเงินแสนล้านต่อสู้โลกร้อน ก่อนการประชุม COP26,"ที่ปรึกษาระดับสูงทางเศรษฐกิจของอินเดีย กล่าวกระตุ้นให้ประเทศร่ำรวยทั่วโลกบริจาคเงินกว่า 100,000 ล้านดอลลาร์ เพื่อช่วยเหลือประเทศยากจนต่อสู้กับปัญหาการเปลี่ยนแปลงของสภาพภูมิอากาศโลก ก่อนการประชุมว่าด้านเรื่องสภาพภูมิอากาศของสหประชาชาติ หรือ COP26 


เวลานี้ประเทศรายได้สูงกำลังถูกดดันให้เร่งทำตามคำสัญญาที่ให้ไว้เมื่อปี ค.ศ. 2019 ว่าด้วยการจัดหาความช่วยเหลือด้านการเงินมูลค่า 100,000 ล้านดอลลาร์ให้แก่ประเทศกำลังพัฒนาเพื่อใช้ในการทำให้ระดับอุณหภูมิเฉลี่ยทั่วโลกไม่สูงเกินระดับ 1.5 องศาเซลเซียสจากยุคก่อนอุตสาหกรรม


เค วี สุปรามาเนียน ที่ปรึกษาระดับสูงทางเศรษฐกิจของอินเดีย กล่าวกับรอยเตอร์ว่า เวลานี้อินเดียกำลังเพิ่มการผลิตพลังงานจากแหล่งพลังงานสะอาดมากขึ้นเรื่อย ๆ พร้อมกับสนับสนุนให้บริษัทอุตสาหกรรมต่าง ๆ เปลี่ยนมาใช้พลังงานสะอาดเพิ่มขึ้นด้วย


ปัจจุบัน อินเดียคือประเทศที่ปล่อยก๊าซคาร์บอนสู่ชั้นบรรยากาศมากเป็นอันดับสามของโลก รองจากจีนและสหรัฐฯ โดยตั้งเป้าว่าจะสามารถทำให้อัตราการปล่อยคาร์บอนสุทธิลดลงเหลือศูนย์ให้ได้ภายในช่วงสามสิบปีจากนี้


การประชุม COP26 ถือเป็นโอกาสสำคัญที่นานาประเทศจะแสดงความตั้งใจและความร่วมมือในการลดปัญหาการเปลี่ยนแปลงของสภาพภูมิอากาศโลก 


จนถึงขณะนี้มีผู้นำทั่วโลกมากกว่า 100 ประเทศ ตอบรับแล้วว่าจะเข้าร่วมการประชุมสุดยอด COP26 ซึ่งจะเริ่มขึ้นในเดือนพฤศจิกายน ที่เมืองกลาสโกว์ สก็อตแลนด์",https://www.voathai.com/a/%e0%b8%ad%e0%b8%b4%e0%b8%99%e0%b9%80%e0%b8%94%e0%b8%b5%e0%b8%a2-%e0%b8%81%e0%b8%a3%e0%b8%b0%e0%b8%95%e0%b8%b8%e0%b9%89%e0%b8%99-%e0%b8%9b%e0%b8%a3%e0%b8%b0%e0%b9%80%e0%b8%97%e0%b8%a8%e0%b8%a3%e0%b9%88%e0%b8%b3%e0%b8%a3%e0%b8%a7%e0%b8%a2-%e0%b8%97%e0%b8%b8%e0%b9%88%e0%b8%a1%e0%b9%80%e0%b8%87%e0%b8%b4%e0%b8%99-%e0%b9%81%e0%b8%aa%e0%b8%99%e0%b8%a5%e0%b9%89%e0%b8%b2%e0%b8%99-%e0%b8%95%e0%b9%88%e0%b8%ad%e0%b8%aa%e0%b8%b9%e0%b9%89-%e0%b9%82%e0%b8%a5%e0%b8%81%e0%b8%a3%e0%b9%89%e0%b8%ad%e0%b8%99-%e0%b8%81%e0%b9%88%e0%b8%ad%e0%b8%99%e0%b8%81%e0%b8%b2%e0%b8%a3%e0%b8%9b%e0%b8%a3%e0%b8%b0%e0%b8%8a%e0%b8%b8%e0%b8%a1-cop26/6252287.html,"Fri, 01 Oct 2021 02:42:11 +0700"
เศรษฐกิจเอเชียระส่ำจากวิกฤตขาดแคลนวัตถุดิบ-แรงงาน ต้นทุนขนส่งพุ่ง และการปิดตัวของโรงงาน,"สภาพเศรษฐกิจในเอเชียกำลังอยู่ในภาวะย่ำแย่ อันเนื่องมาจากวิกฤตปัญหารอบด้าน ตั้งแต่เรื่อง การขาดแคลนพลังงานและชิปประมวลผลคอมพิวเตอร์รวมทั้งชิ้นส่วนต่างๆ ไปจนถึง ต้นทุนการขนส่งทางเรือที่เพิ่มสูง และการปิดตัวของโรงงานต่างๆ เนื่องจากการระบาดใหญ่ของโคโรนาไวรัส ตามรายงานของสำนักข่าว เอพี


รายงานข่าวระบุว่า ขณะที่ญี่ปุ่นและอีกหลายประเทศกำลังเริ่มผ่อนคลายมาตรการฉุกเฉินเพื่อควบคุมการระบาดของโควิด-19 อยู่นี้ รัฐบาลอีกหลายประเทศกลับต้องมาบังคับใช้แผนงานต่างๆ เพื่อป้องกันการแพร่กระจายเชื้อ ทำให้ภาพรวมเกี่ยวกับทิศทางการเจริญเติบโตทางเศรษฐกิจทั้งในแง่ของภูมิภาคและของโลกยิ่งมีความไม่แน่นอนมากขึ้น


และข้อมูลที่เพิ่งได้รับการเปิดเผยในวันพฤหัสบดี แสดงให้เห็นว่า ผลผลิตโรงงานของญี่ปุ่นชะลอตัวลงมาที่ระดับ 3.2 เปอร์เซ็นต์ในเดือนสิงหาคม เมื่อเทียบกับเดือนก่อนหน้าซึ่งรายงานการลดลงไว้ที่ 1.5 เปอร์เซ็นต์


สถานการณ์ในญี่ปุ่นที่ยังดูไม่ดีอยู่นี้ เป็นไปในทิศทางเดียวกับภาพรวมในเอเชียที่รายงานการปิดตัวของโรงงานต่างๆ อย่างต่อเนื่อง


รายงานโดยรัฐบาลญี่ปุ่นระบุว่า อุตสาหกรรมการผลิตรถและผู้ผลิตสินค้าไอที รวมทั้งเครื่องจักรอิเล็กทรอนิกส์ คือ กลุ่มที่ได้รับผลกระทบหนักที่สุด โดยบริษัท ซูซูกิ มอเตอร์ กลายมาเป็นผู้ผลิตรถรายล่าสุดที่ออกมาประกาศพักสายการผลิตเพิ่มอีก 2-3 วัน เนื่องจากการขาดแคลนชิ้นส่วน หลังคู่แข่งรายอื่นๆ ประกาศชะลอสายการผลิตด้วยเหตุผลเดียวกันไปก่อนหน้า


นอกจากนั้น ตัวเลขค้าปลีกญี่ปุ่นยังตกต่ำหนักว่าคาดถึง 4.1 เปอร์เซ็นต์จากเดือนก่อน เนื่องจากความต้องการสินค้าเสื้อผ้าและเครื่องใช้ผู้บริโภคที่อ่อนตัวลง




 


ขณะเดียวกัน ภาพรวมอุตสาหกรรมการผลิตของจีนก็อ่อนตัวลงเช่นกัน โดยผลการสำรวจอย่างเป็นทางการของผู้จัดการโรงงานทั้งหลายพบว่า ดัชนีผู้จัดการฝ่ายจัดซื้อภาคการผลิต (PMI) ในเดือนกันยายนอยู่ที่ 49.6 หรือลดลงจากระดับ 50.1 ในเดือนสิงหาคม


รายงานข่าวระบุว่า การสำรวจดังกล่าวเกิดขึ้น ก่อนที่จะมีรายงานการขาดแคลนพลังงานในจีน ที่ทำให้โรงงานในบางภูมิภาคของประเทศต้องระงับการทำงานไปเมื่อเร็วๆ นี้


สาเหตุของการลดลงของดัชนีนี้คือ ความต้องการเครื่องคอมพิวเตอร์และอุปกรณ์ต่างๆ ที่เพิ่มขึ้น เพราะนโยบายการทำงานจากบ้าน ทำให้มีไมโครชิปไม่พอสำหรับการผลิต ขณะที่ การขาดแคลนตู้ขนส่งสินค้าทางเรือและการปิดทำการของท่าเรือต่างๆ เป็นระยะๆ เนื่องจากการระบาดของโควิด-19 ก็มีส่วนทำให้เกิดเหตุสะดุดในห่วงโซ่อุปทานโลกด้วย


 


(ที่มา: สำนักข่าว เอพี)",https://www.voathai.com/a/asia-economy-manufacturing-shortages-shipping-shutdown-china-japan/6252202.html,"Fri, 01 Oct 2021 01:36:38 +0700"
มาเลเซีย ประกาศพร้อมเพิ่มเม็ดเงินผลักดันแผนเศรษฐกิจสีเขียว,"มาเลเซียประกาศความพร้อมที่จะดำเนินแผนกระตุ้นเศรษฐกิจระยะเวลา 5 ปี เพื่อผลักดันประเทศให้บรรลุเป้าหมายเศรษฐกิจสีเขียว


นายกรัฐมนตรี อิสมาอิล ซาบริ ยาขอบ ของมาเลเซีย เปิดเผยว่า แผนการกระตุ้นเศรษฐกิจดังกล่าวมุ่งเน้นไปที่การเพิ่มค่าใช้จ่ายด้านโครงสร้างพื้นฐาน และการดำเนินแผนเรียกเก็บภาษีคาร์บอน ที่เรียกเก็บจากการผลิต การจำหน่าย หรือการใช้เชื้อเพลิงฟอสซิล ภายใต้เป้าหมายการแก้ไขปัญหาสภาพภูมิอากาศโลกที่เปลี่ยนแปลง ขณะที่ รัฐบาลเร่งนำพาประเทศให้หลุดพ้นจากผลกระทบของวิกฤติโควิด-19 อยู่


นายกรัฐมนตรีมาเลเซียกล่าวด้วยว่า ภายใต้แผนพัฒนามาเลเซียฉบับที่ 12 ซึ่งนำเสนอต่อรัฐสภาไปเมื่อต้นสัปดาห์ ฐานะการเงินของประเทศน่าจะดีขึ้นภายในปี ค.ศ. 2023 โดยคาดการณ์อัตราการเจริญเติบโตทางเศรษฐกิจในช่วง 5 ปีจากนี้น่าจะอยู่ที่ราว 4.5-5.5 เปอร์เซ็นต์ต่อปี


ในช่วงระหว่างปี ค.ศ. 2016 และ 2020 อัตราเฉลี่ยการขยายตัวทางเศรษฐกิจของมาเลเซียอยู่ที่ 2.7 เปอร์เซ็นต์ อันเป็นผลมาจากการหดตัวหนักถึง 5.6 เปอร์เซ็นต์ในปีที่แล้ว เพราะการระบาดใหญ่ของโคโรนาไวรัส


ทั้งนี้ เศรษฐกิจของมาเลเซียที่พึ่งการส่งออกเป็นหลักได้รับผลกระทบอย่างหนักจากภาวการณ์ระบาดใหญ่ที่ดำเนินมากว่าปีแล้ว และธนาคารกลางมาเลเซียทำการปรับลดคาดการณ์อัตราการขยายตัวของจีดีพีมาอยู่ที่ 3-4 เปอร์เซ็นต์ เมื่อเทียบกับการคาดการณ์ที่ 6-7.5 เปอร์เซ็นต์ที่ประกาศออกมาเมื่อเดือนที่แล้ว


สำหรับแผนการใช้จ่ายที่รัฐบาลวางไว้ในการผลักดันเศรษฐกิจนั้น นายกรัฐมนตรี อิสมาอิล ซาบริ กล่าวว่า มีงบ 95,530 ล้านดอลลาร์ สำหรับโครงการพัฒนาต่างๆ เช่น ทางหลวง เครือข่ายรถไฟ โครงการที่อยู่อาศัยราคาไม่สูง การปรับปรุงบริการด้านสาธารณสุข การศึกษา และอินเตอร์เน็ตบรอดแบนด์ ทั้งที่ดำเนินอยู่แล้วและกำลังจะเกิดขึ้นตั้งแต่ปีนี้ ไปจนถึงปี ค.ศ. 2025 โดยงบนี้ เป็นตัวเลขที่ปรับขึ้นจากงบ 62,000 ล้านดอลลาร์ภายใต้แผนพัฒนามาเลเซียฉบับที่ 11


นอกจากนั้น ผู้นำมาเลเซียยังประกาศความมุ่งมั่นที่จะทำให้ประเทศมีความเป็นกลางทางคาร์บอน (Carbon Neutral) ภายในปี ค.ศ. 2050 ด้วยมาตรการทางเศรษฐกิจต่างๆ รวมทั้งสัญญาที่จะยุติการสร้างโรงไฟฟ้าพลังงานถ่านหินในประเทศด้วย",https://www.voathai.com/a/malaysia-carbon-neutral-green-economy-goals/6252124.html,"Fri, 01 Oct 2021 00:54:12 +0700"
ก.พาณิชย์สหรัฐฯ เลื่อนประกาศคำสั่งเพิ่มภาษีนำเข้าแผงโซลาเซลล์จากประเทศอาเซียน,"สหรัฐฯ ตัดสินใจเลื่อนแผนเพิ่มภาษีนำเข้าแผงโซลาร์เซลล์จาก 3 ประเทศผู้ผลิตในเอเชียตะวันออกเฉียงใต้ ออกไปอีกระยะ และขอให้กลุ่มผู้ผลิตในประเทศนำส่งข้อมูลเพิ่มเติมสำหรับการพิจารณาแผนดังกล่าวด้วย


กระทรวงพาณิชย์สหรัฐฯ เปิดเผยแผนเลื่อนการดำเนินมาตรการดังกล่าวในวันพุธ แม้จะมีการคาดการณ์ว่า สหรัฐฯ จะสั่งเพิ่มภาษีในสัปดาห์นี้ก็ตาม


กรณีการดำเนินแผนเพิ่มภาษีนำเข้าแผงโซลาร์เซลล์ครั้งนี้มีที่มาจากกรณีข้อพิพาทระหว่างผู้ประกอบการในสหรัฐฯ ที่ต้องการวัสดุนำเข้าราคาถูก กับผู้ผลิตในประเทศที่มีขนาดเล็กซึ่งร้องเรียนว่าไม่สามารถแข่งขันกับสินค้าราคาถูกจากเอเชียได้


รายงานข่าวระบุว่า ผู้ประกอบการธุรกิจติดตั้งแผงโซลาร์เซลล์ในสหรัฐฯ พยายามล็อบบี้กระทรวงพาณิชย์ไม่ให้ปรับขึ้นภาษีนำเข้ามาโดยตลอด และย้ำว่า การดำเนินการสอบสวนกรณีนี้มีแต่จะทำให้ผู้ผลิตในต่างประเทศที่พวกตนพึ่งพาอยู่ตกใจกลัว ทั้งยังอาจทำให้ภาคธุรกิจนี้มีปัญหา และส่งผลกระทบวงกว้าง โดยเฉพาะอย่างยิ่ง เมื่อการติดตั้งแผงโซลาร์เซลล์มีส่วนสำคัญต่อนโยบายแก้ปัญหาภาวะโลกร้อนของรัฐบาลด้วย


เมื่อเดือนที่แล้ว กลุ่มผู้ผลิตแผงโซลาร์เซลล์ในประเทศที่ไม่ยอมเปิดเผยตัวตนกลุ่มหนึ่งและพยายามผลักดันให้มีการเรียกเก็บภาษีนำเข้าให้สูงขึ้น ร้องขอให้กระทรวงพาณิชย์สหรัฐฯ ทำการสอบสวนว่า ผลิตภัณฑ์ที่นำเข้าจากมาเลเซีย ประเทศไทย และเวียดนามนั้น เป็นการดำเนินธุรกิจที่เป็นธรรมหรือไม่ และยังกล่าวหาผู้ผลิตในจีนว่า ทำการเคลื่อนย้ายฐานการผลิตของตนไปยัง 3 ประเทศดังกล่าว เพื่อหลีกเลี่ยงอัตราภาษีนำเข้าที่สหรัฐฯ ปรับขึ้นสำหรับจีน


ทั้งนี้ กระทรวงพาณิชย์สหรัฐฯ ระบุในวันพุธว่า จะตัดสินใจข้อสรุปในเรื่องนี้ภายใน 45 วัน หลังจากได้รับข้อมูลเพิ่มเติมที่ขอไปจากกลุ่มผู้ผลิตที่ทำการร้องเรียนเข้ามา",https://www.voathai.com/a/us-solar-cell-manufacturers-commerce-department-increased-import-tariffs-thailand-vietnam-malaysia/6252079.html,"Fri, 01 Oct 2021 00:31:50 +0700"
